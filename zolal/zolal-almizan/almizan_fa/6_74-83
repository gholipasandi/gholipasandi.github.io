<h3 class="ayas">سوره الأنعام آیه‌های ۷۴ تا ۸۳</h3><code class="section" rel="6_74-83"/><h3>ترجمه آیات</h3> <p> <span class="trans" rel="6_74">و به یاد آور وقتی را که ابراهیم به پدرش آزر گفت: آیا بت‌هایی را خدایان خود می‌گیری؟ من ترا و<code class="page" rel="7,221"/> قوم ترا در گمراهی آشکار می‌بینم.  «۷۴» </span><span class="trans" rel="6_75">و این چنین به ابراهیم ملکوت آسمانها و زمین را نشان می‌دهیم و برای اینکه از یقین کنندگان گردد.  «۷۵» </span><span class="trans" rel="6_76">پس همین که شب او را پوشانید ستاره‌ای را دید، گفت: این پروردگار من است سپس همین که غروب کرد گفت: من غروب کنندگان را دوست ندارم.  «۷۶» </span><span class="trans" rel="6_77">پس از آن، وقتی که ماه را دید که طلوع کرد، گفت: این پروردگار من است، سپس ماه که غروب کرد، گفت: اگر پروردگار من، مرا هدایت نکند از گروه گمراهان خواهم بود.  «۷۷» </span><span class="trans" rel="6_78">پس از آنکه خورشید را دید که طلوع کرد، گفت: این پروردگار من است این بزرگتر است پس آن گاه که خورشید نیز غروب کرد، گفت: ای قوم!من از آنچه شریک خدا قرار می‌دهید بیزارم.  «۷۸» </span><span class="trans" rel="6_79">من روآوردم به کسی که آسمانها و زمین را آفریده است، در حالی که میانه‌رو هستم و از مشرکان نیستم.  «۷۹» </span><span class="trans" rel="6_80">و قوم او با وی محاجه کردند. گفت: آیا با من در باره خدا محاجه می‌کنید و حال آنکه مرا هدایت کرده، و من از کسانی که شریکش قرار می‌دهید نمی‌ترسم مگر اینکه پروردگار من چیزی بخواهد، علم پروردگارم به همه چیز وسعت دارد، آیا متذکر نمی‌شوید.  «۸۰» </span><span class="trans" rel="6_81">و چگونه من از شریکان (یا از شرک) شما بترسم در حالی که شما نمی‌ترسید از اینکه برای خدا بدون دلیل شریک قرار دادید پس کدامیک از این دو طائفه به أمن سزاوارتر است اگر می‌دانید.  «۸۱» </span><span class="trans" rel="6_82">کسانی که ایمان آوردند و ایمان خود را با ظلم نپوشانیدند أمن از آن ایشان است و راه یافتگان ایشانند.  «۸۲» </span><span class="trans" rel="6_83">این است حجت ما که به ابراهیم علیه قومش دادیم هر که را بخواهیم درجاتی بالا می‌بریم زیرا پروردگار تو حکیم و علیم است.  «۸۳» </span></p>                 <h3>بیان آیات</h3> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">بررسی کیفیت مخصوص رفتار و محاجه ابراهیم (ع) در این آیات، که به رفتار فطری یک انسان اولیه فرضی که برای نخستین بار به مظاهر مادی عالم برخورد می‌کند، شباهت دارد</span> </h3> <p> در این ده آیه پروردگار متعال حجتی را ذکر می‌کند که آن را به پیغمبر عظیم الشان حضرت ابراهیم (ع) داده بود تا با آن علیه مشرکین احتجاج نموده و آنان را به دینی که خدایش به سوی آن هدایت نموده یعنی دین توحید دعوت کند، آن گاه بعد از این آیات هدایت کلی انبیا و پاکی ضمیر آنان را از شرک بیان نموده و از بین همه آنان، نوح که قبل از ابراهیم بوده و شانزده پیغمبر دیگر را که همه از ذریه ابراهیم بوده‌اند اسم می‌برد. </p> <p>و این آیات در حقیقت بیان عالی‌ترین و کاملترین مصداق ایمان و قیام به دین فطرت و نشر عقیده توحید و پاکی از شرک و دوگانگی است، و این همان هدف مقدسی است که ابراهیم برای آن قیام نمود و در روزگاری که مردم سنت توحید را که نوح و انبیای بعد از او<code class="page" rel="7,222"/> گوشزدشان کرده بودند از یاد برده و دنیا در تیول وثنیت درآمده بود برای روشن کردن آن احتجاج کرد، پس این آیات با حجت‌هایی که در آنها بر دین فطرت اقامه شده در حقیقت برای مزید بینایی رسول خدا است نسبت به ادله‌ای که در همین سوره و قبل از این آیات خدا به او تلقین نمود، و در چهل جا فرموده: اینطور بگو و چنین استدلال کن، که متجاوز از بیست تای از آن گذشت. </p> <p>گویا فرموده در موقعی که با قوم خود رو برو می‌شوی و ادله توحید و نفی شرک را که ما تلقینت کردیم برایشان می‌آوری به یاد آر آن دلیل‌هایی را که ابراهیم برای پدر و قومش آورد، و در نظر آور آن حجت‌هایی را که ما به او آموخته و بدان وسیله به ملکوت آسمانها و زمین آگاهش ساختیم. زیرا ابراهیم اگر با قوم خود به محاجه می‌پرداخت به سبب علم و حکمتی بود که ما ارزانیش داشتیم، نه به فکر تصنعی که از چهار دیوار تصور و خیال تجاوز ننموده و همیشه مشوب به تکلف و به خودبستگی‌هایی است که فطرت صاف و خداداد بشر مخالف آن است. </p> <p>و اگر انسان خالی الذهن باشد و بدون در نظر داشتن آنچه در روایات است و قبل از اینکه ذهنش به مشاجرات اهل تفسیر و درهم آمیختن‌شان تفسیر آیات را با مضامین روایات و همچنین به آنچه در کتب تاریخ و در تورات و اسراییلیات است، مشوب گردد در این آیات دقت کند، از لحن آن به خوبی می‌فهمد که این کلمات از کسی صادر شده که ذهنش صاف و خالی از آلودگیهای افکار و ضد و نقیض‌های اوهام بوده است، و این در حقیقت لطائف شعور و احساس فطرت صاف و ادراکات اولیه عقل وی بوده که در قالب این الفاظ درآمده است. </p> <p>و خلاصه، اگر از روی انصاف در این آیات غور کند تردید نخواهد کرد در این که: کلماتی که ابراهیم با قوم خود داشته و اینک این آیات، آن کلمات را حکایت می‌کند، بسیار شبیه است به کلام یک انسان اولیه فرضی که زندگی خود را در نقبی (زیرزمین) یا در غاری  (در کوه) گذرانیده است. انسانی که فقط با کسی معاشرت دارد که قوت لا یموت او را تهیه کند و لباسی برایش تهیه نماید که از گرما و سرما حفظش کند، انسانی که تا کنون چشمش به ستارگان آسمان نیفتاده و طلوع و غروب آفتاب و ماه را ندیده است، انسانی که هرگز قدم در جامعه‌های بشری و شهرهای وسیع آن، ننهاده و به افکار مختلف و ایده‌های گوناگون و ادیان و مذاهب ضد و نقیض آن برخورد ننموده، و اینک ناگهان گذارش به سرزمینی وسیع و یکی از جوامع بزرگ افتاده و چیزهایی می‌بیند که هرگز ندیده است. </p> <p>مثلا مردمی را می‌بیند که با دلهای پر از امید سرگرم کار خود و شتابان به سوی مقصد خویشند، یکی متحرک و دیگری ساکن، یکی کارگر و دیگری کارفرما، یکی خادم و دیگری<code class="page" rel="7,223"/> مخدوم، یکی فرمانده و دیگری فرمانبر. یکی هم دور از همه این جنجالها مشغول بندگی و پرستش معبود خویش است، در این میان ناگهان چشمش به آسمان می‌افتد و از دیدن اجرام آسمانی تعجب و بهت‌زدگیش دو چندان شده و غرق در دریای تحیر می‌گردد ناچار از کسی که می‌تواند پی به مقاصدش ببرد، با اشاره و کنایه از حال تک تک این موجودات سؤال می‌کند، عینا مانند کودکی که وقتی چشمش به فراخنای آسمان و چراغهای فروزانش می‌افتد، از مادرش می‌پرسد: این اجرام درخشنده که دل مرا مجذوب خود کرده چیست؟ راستی چقدر زیبا و شگفت‌آور است؟ چه کسی اینها را به آسمان میخ‌کوب و آویزان کرده است؟ چه کسی همه شب آنها را روشن می‌کند؟ چه کسی این چراغها را ساخته است؟ و همچنین از کوچک و بزرگ آنها، از خصوصیات هر یک جداگانه پرسشها می‌کند. </p> <p>با این تفاوت که: انسان فرضی مورد بحث، ابتدا از حقیقت چیزهایی سؤال می‌کند که به معلومات دوران توحش و روزگار تنهاییش نزدیکتر است، و چون معلومات آن روزش، از سنخ محسوسات نبوده، زیرا چیزی ندیده و نشنیده بود، لذا اولین چیزی را که مورد سؤال قرار می‌دهد، سبب اعلی و علت هستی عالم است، آری انسان به طور کلی طوری است که می‌خواهد از حال مجهولات اطلاع و آگاهی حاصل کرده و به معلومات برسد به این معنا که مواد اولیه علم خود را گرفته و در مقام کشف از حالات نزدیکترین و مناسبترین مجهول، برمی‌آید. </p> <p>مثلا کودکان یا صحرانشینان وقتی به چیزی برمی‌خورند که برایشان تازگی دارد، از میان همه جهات آن، ابتدا از جهتی سؤال می‌کنند که به آن مانوس‌ترند، یعنی ابتدا می‌پرسند این چه حقیقتی است؟ آن گاه سؤال می‌کنند که چه کسی آن را درست کرده؟ سپس می‌پرسند فایده آن چیست و برای چه منظوری ساخته شده؟. انسان فرضی مورد گفتار ما هم که تقریبا می‌توان گفت یک انسان فطری است و هنوز فطرتش از آلودگیها پاک است از آنجایی که جز به ساده‌ترین اسباب زندگی اشتغال نداشته و ذهنش از خاطرات و افکار گوناگونی که ذهن انسانهای متمدن و شهری را به خود مشغول می‌کند، خالی و فارغ است، زیرا که انسانهای متمدن، به قدری مشاغل مادی و افکار پراکنده دارند که خاطرشان حتی برای یک لحظه آسوده نیست. حوادث بیشمار آسمانی و زمینی اطراف انسان ابتدایی را احاطه کرده بدون اینکه اسباب طبیعی آنها را بشناسد، از اینجهت ذهن وی آمادگی بیشتری برای انتقال به سبب ما فوق طبیعی دارد. با اینکه انسان شهرنشین اگر فرصتی و فراغتی از شمارش اسباب طبیعی برایش حاصل شود، آن گاه متوجه مبدأ فوق طبیعی شده، به او می‌پردازد </p><h3> <span class="title" rel="6_76 6_78 6_74 6_75 6_77 6_79 6_80 6_81 6_82 6_83">هر چه اشتغال و سرگرمی به امور مادی بیشتر باشد، توجه به مبدأ و معاد کمتر می‌شود</span> </h3> <p> و از این رو، اگر انسان ابتدایی، از شهرنشینان، عبادت و پرستشی نسبت به آن مبدأ فوق طبیعی ببیند، زودتر از دیگران، توجهش<code class="page" rel="7,224"/> به او منتقل می‌شود. و لذا می‌بینیم که دین داری و عنایت و اهتمام نسبت به مراسم دینی و همچنین بحث در الهیات، در قاره آسیا بیشتر است تا اروپا، و در آسیا نیز این قبیل مسائل در شهرهای کوچک و دهات، قدر و قیمت و ارزش بیشتری دارد، تا در شهرهای بزرگ، جهتش روشن است، زیرا جامعه هر قدر وسیع‌تر و سطح زندگیش هر چه بالاتر باشد، حوائج مادیش بیشتر و مشاغل آن متراکم‌تر است، و دلها کمتر فراغتی به دست می‌آورند که به معنویات بپردازند، و خلاصه در دلها جای تهی برای توجه به مبدأ و معاد کمتر است. خلاصه اینکه اگر داستان حضرت ابراهیم (ع) را که در آیات مورد بحث و همچنین در آیاتی از سوره مریم و انبیا و صافات حکایت شده به دقت مطالعه کنیم، خواهیم دید که آن جناب در احتجاج با پدر و قومش حالتی شبیه به حالت انسان ساده‌ای را داشته است که فرض شد. زیرا می‌بینیم عینا مانند همان انسان فرضی می‌پرسد: این سنگ و چوبی که در برابرش خاضع می‌شوید چیست؟ و مانند کسی که هیچ چیزی ندیده و از دین و بی دینی حکایتی نشنیده، می‌پرسد: در برابر این ستارگان و آفتاب و ماه چه می‌کنید؟ و چرا چنین می‌کنید؟ از پدر و قومش می‌پرسد: <span class="aya" rel="21_52" data-words="6-12">ما هذه التماثیل التی أنتم لها عاکفون</span><span class="footnote" rel="1" title="این مجسمه‌ها که شما برای آنان خاضع می‌شوید، چیستند؟ سوره انبیا آیه ۵۲">*</span> و نیز می‌پرسد: <span class="aya" rel="26_70" data-words="6-7">ما تعبدون؟</span> در جواب می‌گویند: <span class="aya" rel="26_71" data-words="2-6">نعبد أصناما فنظل لها عاکفین</span> دوباره می‌پرسد: <span class="aya" rel="26_72-73" data-words="2-9">هل یسمعونکم إذ تدعون؟، أو ینفعونکم أو یضرون؟</span> در جواب می‌گویند: <span class="aya" rel="26_74" data-words="2-6">بل وجدنا آباءنا کذلک یفعلون</span>.<span class="footnote" rel="2" title="(حضرت ابراهیم به پدر و قومش گفت:) شما چه معبودی را می‌پرستید؟ جواب دادند: ما بت‌هایی را می‌پرستیم که ثابت بر پرستش آنها بوده و هستیم ابراهیم گفت: آیا هر گاه این بت‌های جماد را بخوانید سخن شما را می‌شنوند، و آیا هیچ سود و زیانی به حال شما دارند؟ آنها در جواب گفتند: ما پدران خود را بر پرستش این بتان یافته‌ایم سوره شعراء آیه ۷۰-۷۴">*</span> و این سنخ گفتار، همانطوری که ملاحظه می‌کنید گفتار کسی است که تا کنون نه بتی دیده و نه بت‌پرستی، و حال آنکه در مهد وثنیت و محیط بت‌پرستی (یعنی بابل کلدان) بار آمده و رشد یافته است. </p> <p>در اینجا ممکن است کسی بگوید: غرض ابراهیم (ع) از اینگونه تعبیرات تحقیر بت‌ها و اشاره به این بوده که من آن احترامات و آن آثار و خواصی که شما برای این بت‌ها قائلید، قائل نیستم و اصلا من اینها را نمی‌شناسم، همانند تعبیری که فرعون در برابر     <code class="page" rel="7,225"/> موسی کرده و به منظور بی اعتنایی به خدای موسی گفت: <span class="aya" rel="26_23" data-words="3-6">و ما رب العالمین</span><span class="footnote" rel="1" title="سوره شعرا آیه ۲۳">*</span> و همچنین مانند تعبیر کفار مکه در برابر رسول خدا (ص) که آیه زیر آن را چنین حکایت می‌کند: <span class="aya" rel="21_36" data-words="1-20">و إذا رآک الذین کفروا إن یتخذونک إلا هزوا أ هذا الذی یذکر آلهتکم و هم بذکر الرحمن هم کافرون</span><span class="footnote" rel="2" title="آن کسانی که کفر ورزیدند وقتی تو را می‌بینند، سخت به مسخره و استهزاء گرفته و از در تحقیر می‌گویند آیا این است آن کسی که خدایان شما را دشنام می‌دهد آری اینان به ذکر رحمان کافرند سوره انبیا آیه ۳۶">*</span>. </p> <p>و لیکن این معنا از ادب ابراهیم دور است. ابراهیم (ع) کسی است که در برابر پدرش آزر جز به ادب و احترام لب به سخن نگشود و حتی وقتی آزر او را از خود راند و گفت سنگسارت می‌کنم آن حضرت در پاسخش گفت: <span class="aya" rel="19_47" data-words="2-10">سلام علیک سأستغفر لک ربی إنه کان بی حفیا</span><span class="footnote" rel="3" title="سلام بر تو، به زودی از پروردگارم جهت تو طلب مغفرت می‌کنم، او پروردگار من و به من مهربان است سوره مریم آیه ۴۷">*</span> و خیلی بعید است که چنین کسی اولین باری که می‌خواهد با آزر سخن گوید خدایان او را تحقیر نموده و در نتیجه تعصب او را نسبت به بت‌ها تحریک کند، با اینکه پروردگار عالم دین آن حضرت را <em>ملت حنیف</em> خوانده و در دین او از اینکه مسلمانان بر خدایان مشرکین ناسزا بگویند، نهی شده، تا آنان نیز مسلمانان و خدای آنها را سب نکنند. و فرموده: <span class="aya" rel="6_108" data-words="1-13">و لا تسبوا الذین یدعون من دون الله فیسبوا الله عدوا بغیر علم</span><span class="footnote" rel="4" title="و دشنام ندهید کسانی را که مشرک هستند و غیر خدا را می‌خوانند، تا در نتیجه، آنان هم خدا را از در دشمنی و نادانی ناسزا گویند سوره انعام آیه ۱۰۸">*</span>. پس صحیح‌تر همان وجهی است که ما ذکر کردیم. </p> <p>ابراهیم (ع) پس از فراغ از احتجاج با پدر و قومش در باره اصنام، شروع به پرسش خدایان آنها (ماه، ستاره، آفتاب و...) می‌کند، و اشاره به ستاره‌ای نموده می‌گوید: <span class="aya" rel="6_76" data-words="8-9">هذا ربی</span> و همچنین وقتی می‌بیند ماه طلوع کرد می‌گوید: <em>هذا ربی</em> روز که می‌شود و خورشید طلوع می‌کند می‌گوید: <span class="aya" rel="6_78" data-words="6-9">هذا ربی هذا أکبر</span> این است پروردگار من، چرا که این، از آن دو بزرگ‌تر است، اینجا نیز ابراهیم (ع) خود را به جای کسی قرار می‌دهد که اصلا ستاره و ماه و خورشیدی ندیده است، روشن‌ترین دلیل‌ها بر این معنا همین تعبیری است که در باره آفتاب کرده، چون به خوبی پیدا است که این تعبیر، تعبیر کسی است که گویا اصلا         <code class="page" rel="7,226"/> نمی‌داند آفتاب و ماه و ستاره چیست. فقط این را می‌داند که مردم در برابر این اجرام خضوع کرده و آنها را می‌پرستند، و قربانی تقدیمشان می‌دارند. </p> <p>مثال روشن این داستان این است که شما شبحی را از دور ببینید و بدانید که این شبح، شبح انسانی است و لیکن ندانید که آیا مرد است یا زن، از کسی می‌پرسید این شخص کیست؟ زیرا بیشتر از آن نمی‌دانید او هم به شما معرفیش نموده و می‌گوید: فلان مرد یا فلان زن است، و اما اگر ندانید شبح مزبور انسان است یا حیوان و یا جماد، سؤال خواهید نمود که این چیست؟ زیرا شما در حق آن، معرفتی بیش از اینکه یک جسمی است از اجسام، ندارید و لذا در جواب شما گفته می‌شود: این زید است، و یا فلان زن است و یا چوبی است که در اینجا کار گذاشته‌اند. شما که به واقع امر جاهلید در سؤال خود از جمیع خصوصیات آن شبح از انسان بودن و نبودنش، مرد بودن و نبودنش و هم چنین سایر امتیازاتش، تنها آن چیزی را رعایت می‌کنید که به آن عالم هستید، و اما آن کس که به شما جواب می‌دهد از جهت اینکه عالم است، حقیقت را رعایت می‌کند. </p> <h3> <span class="title" rel="6_78"><span class="phrase">ضمیر مذکر آوردن برای <em rel="fa_6_78_3-3" data-sentence="21:171">شمس</em> در کلام ابراهیم (ع): <span class="aya" rel="6_78" data-words="6-9">هذا ربی هذا أکبر</span> شاهد بر اینست که آن حضرت همچون انسانی فرضی که خبر از هیچ چیز ندارد سخن گفته است</span></span> </h3> <p> پس ظاهر اینکه فرمود: <span class="aya" rel="6_76" data-words="8-9">هذا ربی</span> و همچنین‌ <span class="aya" rel="6_78" data-words="6-9">هذا ربی هذا أکبر</span> این است که این شخص از آفتاب هیچ گونه اطلاعی جز این ندارد که این از ستاره بزرگتر است. و اما اینکه این آفتاب جرمی است و یا صفحه‌ای نورانی است و آیا چیزی است که با نور خود موجودات زمین را اداره و با گردش خود به حسب ظاهر حس، شب و روز را به وجود می‌آورد؟ و آیا این ماه و ستاره، همه شب از افق طلوع نموده و در طرف دیگر افق، غروب می‌کنند یا نه؟ ظاهر کلام آن حضرت می‌رساند که او هیچ خبری از این جزئیات نداشته است، زیرا اگر خبر داشت جا داشت مثلا در باره آفتاب اشاره را صحیح ادا کرده و بفرماید هذه ربی هذه اکبر <em>و یا بفرماید: </em> انها ربی انها اکبر و حال آنکه رعایت این نکته را ننموده و فرمود <em>هذا</em> با آنکه این لفظ مذکر است و شمس مؤنث. </p> <p>هم چنان که بعدها در موقعی که با خود نمرود احتجاج می‌کرد این نکته را رعایت نموده و فرمود: <span class="aya" rel="2_258" data-words="29-38">فإن الله یأتی بالشمس من المشرق فأت بها من المغرب</span><span class="footnote" rel="1" title="ابراهیم گفت: خداوند خورشید رای از طرف مشرق برآورد تو اگر می‌توانی آن را از مغرب در آر">*</span> و نفرمود: فات به من المغرب چون در اینجا خود را در جای یک مرد جاهل به امر قرار نداده. و این اختلاف در تعبیر، در جای دیگر از کلام آن جناب نیز دیده می‌شود، آنجا که به پدر و قوم خود گفت: </p> <p>سوره بقره آیه 258 <code class="page" rel="7,227"/> <span class="aya" rel="21_67" data-words="4-5">لما تعبدون</span>، ابتدا از معبود آنان به لفظ <em>ما</em> که مخصوص غیر انسان است، تعبیر کرد. چون در این موقع نمی‌داند که این بت‌ها مانند انسان دارای عقلند و یا سنگ و چوب و بدون شعور هستند؟ تنها می‌داند که چیزی هستند، آن گاه که فهمید مردم قائل به الوهیت آنها هستند و عبادتشان می‌کنند و این معنا را از خود مردم شنید، از جهت اینکه اله و معبود باید صاحب شعور باشد، و برای پرستندگانش جلب نفع و دفع ضرر نماید، در جواب، راجع به بت‌ها لفظ مخصوص <em>صاحبان شعور</em> را به کار برد و گفت: <span class="aya" rel="26_72-74" data-words="2-15">هل یسمعونکم إذ تدعون، أو ینفعونکم أو یضرون، قالوا بل وجدنا آباءنا کذلک یفعلون</span><span class="footnote" rel="1" title="سوره شعرا آیه ۷۴">*</span>. آن گاه وقتی در داستان شکستن بت‌ها گفت: <span class="aya" rel="21_63" data-words="6-9">فسئلوهم إن کانوا ینطقون</span> و مردم در جوابش گفتند: <span class="aya" rel="21_65" data-words="5-9">لقد علمت ما هؤلاء ینطقون</span> و اقرار کردند که این بت‌ها زبان ندارند و فاقد شعور هستند، از اینرو او هم لفظ <em>ما</em>  را که مخصوص هر فاقد شعوری است به کار برد و گفت: <span class="aya" rel="21_66-67" data-words="2-24">أ فتعبدون من دون الله ما لا ینفعکم شیئا و لا یضرکم، أف لکم و لما تعبدون من دون الله أ فلا تعقلون</span><span class="footnote" rel="2" title="آیا با این حال چیزی را به غیر خدا می‌پرستید که نه برای شما نفعی جلب می‌کند و نه ضرری دفع می‌نماید؟ اف بر شما و بر آنچه که می‌پرستید، آیا عقل خود را به کار نمی‌برید؟ سوره انبیا آیه ۶۷">*</span>. </p> <p>خلاصه اینکه نمی‌توان اینگونه نکات را نادیده گرفت، و یا مثلا اشاره به لفظ <em>هذا</em> را در <span class="aya" rel="6_78" data-words="6-9">هذا ربی هذا أکبر</span> حمل کرد به اینکه اشاره به شمس نبوده تا لازم باشد بفرماید: <em>هذه</em>  بلکه اشاره به جرم بوده و جرم هم مذکر است. یا گفت اشاره مزبور اشاره به مشار الیه بوده که آنهم مذکر است، یا آنکه بگوییم زبان حضرت ابراهیم (ع) زبان سریانی بوده و در این زبان، مانند غالب زبانهای غیر عربی، رعایت تانیث نمی‌شود. </p> <p>اینها وجوه صحیحی نیست، به دلیل اینکه درخصوص همین شمس در پاسخ نمرود رعایت تانیث را نموده و فرمود: <span class="aya" rel="2_258" data-words="29-38">فإن الله یأتی بالشمس من المشرق فأت بها من المغرب</span><span class="footnote" rel="3" title="سوره بقره آیه ۲۵۸">*</span> آن وقت چطور شد در خصوص: <span class="aya" rel="6_78" data-words="6-9">هذا ربی هذا أکبر</span> این لهجه را به کار برد؟ و نیز چرا این لهجه را در جمله‌ <span class="aya" rel="21_52" data-words="6-12">ما هذه التماثیل التی أنتم لها عاکفون</span> و همچنین در دعائی که کرد و گفت: <span class="aya" rel="14_36" data-words="1-6">رب إنهن أضللن کثیرا من الناس</span><span class="footnote" rel="4" title="سوره ابراهیم آیه ۳۶">*</span> به کار نبرد؟ و همچنین نمی‌توانیم در مقام حمل کلام آن جناب بگوئیم: از این جهت لفظ <em>هذا</em> را مؤنث نیاورد که دنبالش می‌گفت: <em>ربی</em> به خاطر احترام خدا، لفظ <em>هذا</em> را مذکر آورد تا خدا را از نقص تانیث منزه کرده باشد. و یا         <code class="page" rel="7,228"/> بگوییم چون خبر یعنی کلمه <em>ربی</em> مذکر بوده، از این جهت مبتدا را هم مذکر آورد. زیرا هیچ کدام از این توجیه‌ها قانع کننده نیست. و ما به زودی در این باره مفصلا بحث خواهیم کرد -ان شاء اللَّه-. </p> <p>حاصل اینکه، از سیاق این آیات و آیات دیگری که مناظرات ابراهیم (ع) را با پدر و قومش در باره توحید حکایت می‌کند برمی‌آید که وی قبل از آن ایام، دور از محیط پدر و قومش زندگی می‌کرده، و لذا به آنچه که مردم از جزئیات و خصوصیات موجودات و همچنین از سنن و آداب معموله با خبر بودند، او با خبر نبوده، و در اوایل رشد و تمیزش از آن جا و مکانی که داشته، بیرون آمده و به پدر خود پیوسته است، و در آن موقع بوده که برای اولین بار چشمش به بت‌ها می‌افتد و از پدرش می‌پرسد که این چیست؟ و وقتی آن جواب را می‌شنود شروع می‌کند به مشاجره و خدشه‌دار کردن الوهیت بت‌ها و پس از قانع کردن پدر به سر وقت قوم رفته، آنان را نیز قانع می‌کند، آن گاه به سراغ پرستش ارباب بت‌ها یعنی کواکب و خورشید و ماه رفته یکی پس از دیگری را پروردگار خود فرض نمود تا اینکه همه غروب کردند، آن گاه ربوبیت آنها را باطل نموده و در اثبات توحید خالص چنین گفت: <span class="aya" rel="6_79" data-words="1-14">إنی وجهت وجهی للذی فطر السماوات و الأرض حنیفا و ما أنا من المشرکین</span> و از شواهد و نمونه‌هایی که بعدا ذکر می‌کنیم چنین برمی‌آید که این احتجاج و استدلال را در دو روز و یک شب به پایان رسانیده است. </p> <p>ابراهیم (ع) خود بر این معنا بصیرت و بینش داشته است که برای آسمانها و زمین آفریدگاری است و او <em>اللَّه تعالی</em> است، و در این امر شریکی برای او نیست ولی در مقام استدلال از این معنا به جستجو برمی‌خیزد که آیا در بین مخلوقات خدا چیزی هست که آن نیز پروردگار مردم و ابراهیم باشد؟ مثلا آیا خورشید و ماه یا چیز دیگری هست که در تدبیر عالم شریک خدا باشد؟ یا اینکه همه امور عالم تنها به دست خدای تعالی است و بس، و پروردگاری جز او نیست؟ البته خدای تعالی در همه این مراحل او را مدد و یاری می‌نموده و با ارائه ملکوت آسمانها و زمین بنیان دلش را محکم کرده بود، ابراهیم (ع) به قدری واقع بین بود که هر چه را می‌دید قبل از اینکه متوجه خود آن و آثار وی بشود، نخست متوجه انتسابش به خداوند شده و اول تکوین و تدبیر خدای را در آن مشاهده می‌کرد و سپس به خود او متوجه می‌شد. </p> <p>قرآن در این باره می‌فرماید: <span class="aya" rel="6_75" data-words="1-8">و کذلک نری إبراهیم ملکوت السماوات و الأرض</span><span class="footnote" rel="1" title="اینچنین ملکوت آسمانها و زمین را به ابراهیم نشان می‌دهیم سوره انعام آیه ۷۵">*</span> و نیز   <code class="page" rel="7,229"/> در ذیل آیات مورد بحث می‌فرماید: <span class="aya" rel="6_83" data-words="1-15">و تلک حجتنا آتیناها إبراهیم علی قومه نرفع درجات من نشاء إن ربک حکیم علیم...</span> و در سوره دیگری می‌فرماید: <span class="aya" rel="21_51" data-words="1-11">و لقد آتینا إبراهیم رشده من قبل و کنا به عالمین</span><span class="footnote" rel="1" title="و همانا ما قبلا رشد ابراهیم را به او داده بودیم و به وضع و حالات او آگاه بودیم سوره انبیا آیه ۵۱">*</span> و همچنین در باره گفتگوی با پدرش می‌فرماید: <span class="aya" rel="19_43" data-words="1-14">یا أبت إنی قد جاءنی من العلم ما لم یأتک فاتبعنی أهدک صراطا سویا</span><span class="footnote" rel="2" title="ای پدر!از علم بهره‌ای به من داده شده که به تو داده نشده است پس مرا پیروی کن تا به راه راست هدایتت کنم سوره مریم آیه ۴۳">*</span> و همچنین آیاتی دیگر. </p> <p>ابراهیم (ع) پس از فراغت از این دو مرحله به محاجه با نمرود پادشاه معاصرش می‌پردازد، زیرا نمرود مثل سایر ستمگران و ظالمان که در قدیم می‌زیسته‌اند، ادعای ربوبیت کرده بود و همین رویه غلط جباران آن روز بود که فکر بت‌پرستی را در بشر بوجود آورد. و لذا می‌بینیم قوم ابراهیم (ع) دارای خدایان بی‌شماری بوده‌اند، و برای هر خدایی مجسمه‌ای بوده و بعضی از آنان، خدایان این مجسمه‌ها را، مانند آفتاب و ماه و کوکب -که گویا ستاره زهره است-می‌پرستیده‌اند. </p> <p><span class="phrase">این است خلاصه آنچه که از آیات کریم مورد بحث، استفاده می‌شود و به زودی به قدر توانایی و قدرتمان به طور تفصیل در باره مضامین آن، بحث می‌کنیم-ان شاء اللَّه تعالی- <span class="aya" rel="6_74" data-words="1-6">و إذ قال إبراهیم لأبیه آزر</span> قرائت‌های هفتگانه، کلمه <em rel="fa_6_74_6-6" data-sentence="264:100">آزر</em> را به فتح <em>راء</em> خوانده‌اند، و آن را عطف بیان از کلمه <em rel="fa_6_74_5-5" data-sentence="379:26">ابیه</em> و یا بدل از آن گرفته‌اند.</span> <span class="phrase">البته بعضی نیز آن را به ضم <em>راء</em> قرائت کرده و ظاهرا آن را منادی برای ندای حذف شده دانسته و تقدیرش را یا آزر ا تتخذ اصناما آلهة  پنداشته‌اند، بعضی دیگر آن را <em>أ أزر أ تتخذ</em> با همزه استفهام و نصب <em>أزر أ</em> قرائت کرده و  <em rel="fa_6_74_6-6" data-sentence="237:75">ازر</em> را مصدر از باب <em rel="fa_6_74_6-6" data-sentence="306:47">أزر</em>  <em>یازر</em> که به معنای قوت است دانسته‌اند.</span> و بنا بر این قرائت معنای آیه چنین می‌شود: بیاد آر زمانی را که ابراهیم به پدرش گفت آیا بت‌ها را برای اینکه کمک و مددکار تو باشند، خدای خود گرفته‌ای؟ . </p> <h3> <span class="title" rel="6_74"><span class="phrase">اختلاف مفسرین در معنای کلمه <em rel="fa_6_74_6-6" data-sentence="28:54">آزر</em> و اینکه آزر چه نسبتی با ابراهیم علیه السلام داشته است</span></span> </h3> <p> <span class="phrase">به هر تقدیر مفسرین در باره کلمه: <em rel="fa_6_74_6-6" data-sentence="33:281">آزر</em> بنا به قرائت اولی که قرائت مشهوری است و همچنین بنا بر قرائت دومی که قرائت غیر مشهور است اختلاف کرده‌اند، که آیا این کلمه اسم پدرش بوده و یا آنکه لقب وی بوده است که مدح او را می‌رسانیده اگر به معنای کمک گیرنده باشد، یا ذم او را می‌فهمانیده است اگر به معنای لنگ و یا کج و معوج باشد.</span> و     <code class="page" rel="7,230"/> منشا این اختلاف روایاتی است که می‌گوید: اسم پدر ابراهیم <em>تارح</em> یا <em>تارخ</em> بوده، و اتفاقا تاریخ و همچنین تورات هم این معنا را تایید می‌کند. و <span class="phrase">نیز اختلاف کرده‌اند در اینکه آیا مراد از کلمه <em rel="fa_6_74_5-5" data-sentence="46:71">ابیه</em> پدر او است یا عمویش یا جد مادریش، یا آنکه مراد، رئیس و بزرگ فامیل است.</span> <span class="phrase">منشا این اختلاف نیز از اختلاف روایاتی است که در این باره وارد شده، چون بعضی از اخبار دارد که مراد از <em rel="fa_6_74_5-5" data-sentence="101:172">أبیه</em> پدر او است، و ابراهیم (ع) در قیامت از او شفاعت خواهد کرد، و خداوند هم شفاعتش را نپذیرفته و پدرش را به صورت گفتاری گندیده، مسخ نموده و خود ابراهیم نیز از او بیزاری می‌جوید.</span> بعضی دیگر دارد که او پدر ابراهیم نبوده چون پدرش مردی موحد بوده و هرگز شرک نورزیده است. و در اخبار دیگری هم دارد که اجداد پیغمبر اسلام همگی موحد بوده‌اند. و همچنین روایات دیگری که در این باره وارد شده است و همین روایات در سایر جزئیات داستان ابراهیم نیز اختلاف فاحشی دارند، حتی بعضی از آنها مشتمل بر مطالبی است که بیشتر به نسبت‌هایی شباهت دارد که عهد عتیق به ابراهیم داده، سخنانی که به هیچ وجه با مقام خلیل اللهی و نبوت و رسالت ابراهیم نمی‌سازد. بعضی از مفسرین هم به حدی در اینجا ایستادگی کرده و برای اصلاح آن سخنانی گفته‌اند که بحث را از صورت تفسیر که همان آگاهی‌طلبی و فهم مراد قرآن از خود آیات آن است، بیرون کرده و رنگ دیگری به آن داده‌اند طالبین باید برای مزید اطلاع به کتب تفاسیر بزرگ و کتابهایی که قرآن را با روایات تفسیر نموده مراجعه کنند. </p> <p>و <span class="phrase">اما آن چیزی که از خود آیات مربوط به داستان ابراهیم (ع) استفاده می‌شود این است که وی در اولین برخورد با قوم خود، ابتدا با مردی رو برو شده که قرآن آن مرد را  <em rel="fa_6_74_6-6" data-sentence="156:220">آزر</em> و پدر او نامیده است، و ابراهیم بسیار پافشاری کرده که شاید او را وادار سازد تا دست از بت‌ها برداشته و از دین توحید پیروی کند، مرد نامبرده در عوض، ابراهیم را از خود طرد نموده و به او گفته که باید برای همیشه از او دور شود.</span> </p> <p>این مطالبی است که دقت در آیات زیر، این نتیجه را می‌رساند: <span class="aya" rel="19_41-43" data-words="1-41">و اذکر فی الکتاب إبراهیم إنه کان صدیقا نبیا، إذ قال لأبیه یا أبت لم تعبد ما لا یسمع و لا یبصر و لا یغنی عنک شیئا، یا أبت إنی قد جاءنی من العلم ما لم یأتک فاتبعنی أهدک صراطا سویا</span> -تا آنجا که می‌فرماید- <span class="aya" rel="19_46" data-words="1-15">قال أ راغب أنت عن آلهتی یا إبراهیم لئن لم تنته لأرجمنک و اهجرنی ملیا</span><span class="footnote" rel="1" title="در کتاب به یاد آور ابراهیم را، به درستی که او راستگو و پیغمبر بود، به یاد آر آن زمانی را که به پدر خود گفت: پدرجان چرا چیزی را می‌پرستی که نه می‌شنود و نه می‌بیند و نه تو را در حاجتی بی نیاز می‌کند؟ پدرجان به درستی که علمی به من رسیده که بر تو نرسیده است، پس مرا پیروی کن تا به راه راست راهنماییت کنم-تا آنجا که می‌فرماید-گفت ای ابراهیم آیا تو از خدایان من روی گردانی؟، بدان که اگر دست از این اعراض خود برنداری سنگسارت می‌کنم، دور شو از من و دیگر تو را نبینم سوره مریم آیه ۴۶">*</span>. </p> <p>   <code class="page" rel="7,231"/> در اینجا ابراهیم بر او سلام کرده و وعده طلب مغفرتش را می‌دهد، باشد که به طمع این معنا ایمان آورده و سعادت یابد: <span class="aya" rel="19_47-48" data-words="1-27">قال سلام علیک سأستغفر لک ربی إنه کان بی حفیا، و أعتزلکم و ما تدعون من دون الله و أدعوا ربی عسی ألا أکون بدعاء ربی شقیا</span><span class="footnote" rel="1" title="ابراهیم گفت: سلام بر تو، به زودی از پروردگارم برایت طلب مغفرت می‌کنم، او به من مهربان است و من از شما و آنچه که غیر خدا می‌پرستید دوری و کناره‌گیری می‌کنم، و خدای خود را می‌خوانم و امیدوارم که چون او را بخوانم مرا از درگاه لطفش محروم نگرداند سوره مریم آیه ۴۸">*</span>. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">استغفار و دعای ابراهیم (ع) برای آزر، دعای صوری بوده و در دنیا واقع شده، نه در آخرت برای شفاعت</span> </h3> <p> آیه دوم بهترین شاهد و قرینه است بر اینکه مقصود ابراهیم از استغفار، استغفار در دنیا بوده، نه شفاعت در آخرت، هر چند کافر از دنیا برود. </p> <p>قرآن کریم سپس وفای به وعده‌اش را در باره استغفار برای پدرش حکایت نموده، چنین می‌فرماید: <span class="aya" rel="26_83-89" data-words="1-45">رب هب لی حکما و ألحقنی بالصالحین، و اجعل لی لسان صدق فی الآخرین، و اجعلنی من ورثة جنة النعیم، و اغفر لأبی إنه کان من الضالین، و لا تخزنی یوم یبعثون، یوم لا ینفع مال و لا بنون، إلا من أتی الله بقلب سلیم</span><span class="footnote" rel="2" title="پروردگارا مرا حکمی ارزانی دار و به بندگان صالح خود ملحقم ساز، و برای من زبان راستگویی در میان آیندگان قرار ده، و مرا از وارثان بهشت نعیم بنمای، و بیامرز پدر مرا، زیرا وی از گمراهان بود، و روزی که مردگان بر پا می‌شوند مرا خوار مکن، روزی که نه مالی و نه فرزندانی، هیچکدام سودی نمی‌بخشد، مگر کسی که با قلبی سلیم پیش خدا آید سوره شعرا آیه ۸۹">*</span>. </p> <p>از جمله: <span class="aya" rel="26_86" data-words="4-7">إنه کان من الضالین</span> -او از گمراهان بود استفاده می‌شود که این دعا را بعد از مرگ پدر و یا بعد از جدایی از او کرده است، چنان که تعبیر بلفظ <em>کان</em> دلالت بر این مطلب می‌کند. </p> <p>از ذیل کلامش نیز استفاده می‌شود که دعای مزبور جدی نبوده بلکه صورت دعایی بوده، که می‌خواسته به آن وسیله به عهدی که با او کرده بود وفا کرده باشد، چون از یک طرف می‌گوید: پروردگارا این گمراه را بیامرز. و از طرفی دیگر می‌گوید: روز قیامت روزی است که مال و فرزندان به کار نمی‌آید و تنها در آن روز قلب سلیم نتیجه می‌بخشد. </p> <p>اتفاقا همین نکاتی را که ما به کمک شواهد و قرائن از آیه می‌فهمیم قرآن خود صریحا     <code class="page" rel="7,232"/> بیان فرموده، و به عنوان اعتذار می‌فرماید: <span class="aya" rel="9_113-114" data-words="1-45">ما کان للنبی و الذین آمنوا أن یستغفروا للمشرکین و لو کانوا أولی قربی من بعد ما تبین لهم أنهم أصحاب الجحیم، و ما کان استغفار إبراهیم لأبیه إلا عن موعدة وعدها إیاه فلما تبین له أنه عدو لله تبرأ منه إن إبراهیم لأواه حلیم</span><span class="footnote" rel="1" title="روا نیست برای پیغمبر و کسانی که ایمان آوردند، اینکه برای مشرکان طلب مغفرت کنند، اگر چه ایشان خویشانش باشند، پس از آنکه بر آنان (پیغمبر و مؤمنان) روشن شد که آنان جهنمی می‌باشند و طلب مغفرت ابراهیم برای پدرش در اثر وعده‌ای بود که به او داده بود و همین که برایش روشن شد که او دشمن خدا است از وی بیزاری جست، به درستی که ابراهیم اواه (برای اظهار حاجت بسیار آه می‌کشید) و بردبار بود سوره توبه آیه ۱۱۴">*</span> سیاق این آیه دلالت دارد بر اینکه دعای مزبور و همچنین تبری از پدرش در دنیا از ابراهیم صادر شده، نه اینکه در قیامت دعایش می‌کند و پس از اینکه حقیقت مطلب را می‌فهمد، از او بیزاری می‌جوید. زیرا سیاق، سیاق بیان تکلیف است، یعنی تکلیف عمومی حرمت را بیان و دعای ابراهیم را از آن استثناء می‌کند و می‌فرماید: دعای ابراهیم مخالف این وظیفه عمومی نبوده، بلکه در حقیقت وفای به وعده بوده است، چون اگر مراد از دعای مذکور دعای در قیامت بود، معنا نداشت که آن را از حکم کلی و تکلیفی که ظرفش دار دنیا است، استثنا نموده، آن گاه تبری در قیامت را ذکر نماید. </p> <p>کوتاه سخن اینکه خدای سبحان، نخست دعای ابراهیم را حکایت نموده و آن گاه بیزاری‌اش را از پدر ذکر می‌کند و این دعا و تبری هر دو در دنیا و در اوایل عهد وی و قبل از مهاجرت به سرزمین بیت المقدس بوده است، به دلیل اینکه در همین سیاق از خدا حکم و دستور خواسته و تقاضا می‌کند که خداوند او را به صالحین ملحق سازد و اولاد صالح روزی‌اش گرداند، هم چنان که از آیه‌ <span class="aya" rel="60_4" data-words="1-51">قد کانت لکم أسوة حسنة فی إبراهیم و الذین معه إذ قالوا لقومهم إنا برآؤا منکم و مما تعبدون من دون الله کفرنا بکم و بدا بیننا و بینکم العداوة و البغضاء أبدا حتی تؤمنوا بالله وحده إلا قول إبراهیم لأبیه لأستغفرن لک و ما أملک لک من الله من شیء</span><span class="footnote" rel="2" title="همانا در داستان ابراهیم و آنان که با او بودند، برای شما اسوه و سرمشق نیکویی بود، آن موقعی که به قوم خود گفتند: ما از شما و از آنچه که جز خدا می‌پرستید، بیزاریم، و به شما کفر ورزیدیم، و از امروز تا ابد، بین ما و شما خشم و دشمنی افتاد، مگر آنکه به خدای واحد ایمان آورید، مگر قول ابراهیم به پدرش  (لحن ابراهیم و پیروانش در برابر کفار این چنین بود، تنها در برابر پدر تغییر لهجه داد و گفت:) بزودی از برایت طلب مغفرت می‌کنم، و البته من برای تو ضمانتی نمی‌توانم بکنم چون از ناحیه خداوند در باره‌ات اختیاری از خود ندارم سوره ممتحنه آیه ۴">*</span>     <code class="page" rel="7,233"/> خدای تعالی سپس تصمیم ابراهیم را برای سفر به سرزمین مقدس و درخواست اولاد صالح، چنین ذکر می‌کند: <span class="aya" rel="37_98-100" data-words="1-17">فأرادوا به کیدا فجعلناهم الأسفلین، و قال إنی ذاهب إلی ربی سیهدین، رب هب لی من الصالحین</span><span class="footnote" rel="1" title="پس خواستند به او مکر و حیله‌ای بکنند، ما آنان را پائین‌تر قرار دادیم، و (ابراهیم) گفت: به درستی که من به سوی خدای خود می‌روم او مرا رهبری می‌کند پروردگارا از فرزندان صالح برای من بخشش کن سوره صافات آیه ۱۰۰">*</span> سپس داستان سفر کردن و اولاددار شدنش را ذکر کرده و می‌فرماید: <span class="aya" rel="21_70-72" data-words="1-27">و أرادوا به کیدا فجعلناهم الأخسرین، و نجیناه و لوطا إلی الأرض التی بارکنا فیها للعالمین، و وهبنا له إسحاق و یعقوب نافلة و کلا جعلنا صالحین</span><span class="footnote" rel="2" title="خواستند در باره او کید و مکر به کار ببرند که ما آنان را زیانکارتر قرار دادیم و نجات دادیم او را و لوط را به سوی زمینی که برای همگان، آنجا را با برکت نموده‌ایم و موهبت کردیم به او اسحاق را، و یعقوب را نیز اضافه کردیم و همه آنان را صالح قرار دادیم سوره انبیا آیه ۷۲">*</span> و نیز می‌فرماید: <span class="aya" rel="19_49" data-words="1-17">فلما اعتزلهم و ما یعبدون من دون الله وهبنا له إسحاق و یعقوب و کلا جعلنا نبیا</span><span class="footnote" rel="3" title="پس وقتی که از آنان و از آنچه می‌پرستیدند، کناره‌گیری کرد، به او اسحاق و یعقوب را دادیم و همه‌شان را پیغمبر نمودیم سوره مریم آیه ۴۹">*</span>. </p> <p>سپس خداوند تعالی دعایی را که ابراهیم در آخر عمرش کرده یعنی بعد از آنکه به ارض مقدس مهاجرت نمود و صاحب اولاد شد و اسماعیل را به مکه آورد و آن شهر و خانه خدا را بنا نهاد، چنین ذکر می‌کند: <span class="aya" rel="14_35" data-words="1-16">و إذ قال إبراهیم رب اجعل هذا البلد آمنا و اجنبنی و بنی أن نعبد الأصنام</span> -تا آنجا که عرض می‌کند- <span class="aya" rel="14_37" data-words="1-15">ربنا إنی أسکنت من ذریتی بواد غیر ذی زرع عند بیتک المحرم ربنا لیقیموا الصلاة</span> -تا آنجا که عرض می‌کند- <span class="aya" rel="14_39" data-words="1-14">الحمد لله الذی وهب لی علی الکبر إسماعیل و إسحاق إن ربی لسمیع الدعاء</span> -تا آنجا که عرض می‌کند- <span class="aya" rel="14_41" data-words="1-10">ربنا اغفر لی و لوالدی و للمؤمنین یوم یقوم الحساب</span><span class="footnote" rel="4" title="و به یاد آور وقتی را که ابراهیم گفت: پروردگارا این شهر را دارای امن قرار ده و مرا و فرزندان مرا از پرستش بت‌ها دور کن-تا آنجا که می‌گوید-پروردگارا!من ذریه خود را در یک بیابان بی کشت و زرع نزد خانه محترم تو مسکن دادم، پروردگارا، برای اینکه نماز را بر پا کنند-تا آنجا که می‌گوید-سپاس خدای را که در پیری، اسماعیل و اسحاق را به من داد تحقیقا پروردگار من شنوای دعا است-تا آنجا که می‌گوید-پروردگارا مرا و پدر و مادر مرا و مؤمنان را در روزی که حساب بر پا می‌شود بیامرز سوره ابراهیم آیه ۴۱">*</span>. </p> <p>         <code class="page" rel="7,234"/> <span class="phrase">این آیه روال و سیاقی که دارد و قرائنی که همراه آن است، بهترین شاهد است بر اینکه پدر او که اینجا دعا در حقش می‌کند، غیر آن شخصی است که در آیه مورد بحث، از آن نیز به پدر تعبیر کرده و اسمش را <em rel="fa_6_74_6-6" data-sentence="189:12">آزر</em> خوانده است.</span> چرا که آیات مورد بحث، صریح در این معنا است که استغفار ابراهیم جهت شخص نامبرده صرفا به منظور وفای به عهد بوده، و وقتی متوجه شد که وی دشمن خدا است، از او تبری و بیزاری جسته است، با این حال چطور ممکن است در آخر عمر و در آخرین دعائی که کرده بار دیگر از تبری قبلیش چشم پوشیده و برایش طلب مغفرت کرده باشد؟. پس معلوم می‌شود آزر پدر صلبیش که او را و مادرش را در این آیه دعا کرده است، نیست. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">آزر، پدر صلبی و حقیقی ابراهیم علیه السلام نبوده است</span> </h3> <p> یکی از لطایفی که در این آیه است و شاهد بر مدعای ما است، این است که در آیه مزبور از پدر و مادر خود به کلمه <em>والدی</em> که جز بر پدر و مادر صلبی اطلاق نمی‌شود، تعبیر کرده و در آیه مورد بحث کلمه <em>أب</em> را به کار برده است، که به غیر پدر هم اطلاق می‌شود، و همچنین در سایر آیاتی که اسم آزر برده شده از او به <em>أب</em> تعبیر کرده است، و این کلمه همانطوری که گفتیم به غیر پدر از قبیل جد و عمو و کسانی دیگر نیز اطلاق می‌شود، از آن جمله در خود قرآن از ابراهیم که جد یعقوب است و همچنین از اسماعیل که عموی او است به پدر تعبیر کرده و می‌فرماید: <span class="aya" rel="2_133" data-words="1-31">أم کنتم شهداء إذ حضر یعقوب الموت إذ قال لبنیه ما تعبدون من بعدی قالوا نعبد إلهک و إله آبائک إبراهیم و إسماعیل و إسحاق إلها واحدا و نحن له مسلمون</span><span class="footnote" rel="1" title="بلکه آیا حاضر بودید وقتی که مردن یعقوب فرا رسید وقتی که به پسران خود گفت: پس از من چه چیز را می‌پرستید؟ گفتند: خدای تو و خدای پدرانت ابراهیم و اسماعیل و اسحاق را می‌پرستیم در حالی که خدایی یگانه است و ما به وی تسلیم شده‌ایم سوره بقره آیه ۱۳۳">*</span>. و نیز آنجا که کلام یوسف را حکایت می‌کند چنین می‌فرماید: <span class="aya" rel="12_38" data-words="1-9">و اتبعت ملة آبائی إبراهیم و إسحاق و یعقوب</span><span class="footnote" rel="2" title="و از آیین پدرانم ابراهیم خلیل و اسحاق و یعقوب پیروی کردم سوره یوسف آیه ۳۸">*</span> با اینکه اسحاق جد یوسف، و ابراهیم جد پدر او است. </p> <p>پس به خوبی روشن گردید که آزر پدر حقیقی ابراهیم نبوده و ناچار در او عنوانی بوده است که به خاطر آن عنوان او را پدر خطاب کرده است، چون در لغت، بعضی از اوصاف و عناوین وجود دارد که مصحح اطلاق پدر بر دارنده آن است، از آن جمله جد، عمو، پدرزن و هر کسی است که زمام امور آدمی را در دست دارد و هر کسی که بزرگ و فرمانروای قوم است. و <span class="phrase">این گونه اطلاقات مجازی منحصر در لغت عرب نیست، بلکه سایر زبانها نیز نمونه آن را داشته و     <code class="page" rel="7,235"/> چه بسیار اطلاقات مجازی که در کلمات مادر، عمو، برادر، خواهر، سر، چشم، دهن، دست، بازو، انگشت و امثال آن، از کنایه و مجازاتی که ساخته و پرداخته ذوق لطیف و تفنن در بیان است، دارند پس در اینجا دو نکته روشن گردید: اول اینکه: به طوری که ملاحظه کردید، برای بدست آوردن معنای آیه، هیچ حاجتی به موشکافی در اطراف کلمه <em rel="fa_6_74_5-5" data-sentence="436:167">ابیه</em> و کلمه <em rel="fa_6_74_6-6" data-sentence="499:147">آزر</em> از نظر روایات و تاریخ و ادب و اینکه آیا لفظ آزر اسم علم است یا لقب و اگر لقب است لقب مدح است یا لقب ذم، یا اینکه به معنای بتی از بت‌ها است، ندارد.</span> چون معنای آیه خیلی روشن‌تر از این است که محتاج به چنین بحث‌هایی باشد، صرفنظر از اینکه وجوهی که برای هر یک از احتمالات مذکور ذکر شده (از آن جمله اینکه در آیه تقدیم و تاخیر بکار رفته و یا چیزی حذف شده) بیشتر تحکم و رنج بیهوده بردن و معنای رو براه آیه را پیچاندن است. </p> <p>دوم اینکه: پدر حقیقی ابراهیم (ع) شخص دیگری غیر از آزر بوده، و لیکن قرآن از او اسم نبرده بلکه روایات ما اسم او را <em>تارخ</em> معرفی کرده و تورات نیز آن را تایید نموده است. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">توهم عجیب و غریب بعضی از مفسرین در مورد داستان‌هایی که در قرآن کریم نقل شده است</span> </h3> <p> اینجاست که باید خواننده عزیز را از توهم عجیب و غریبی که بعضی از مفسرین در آیه مورد بحث کرده‌اند خبردار کنیم، راستی توهم عجیبی است، و آن این است که: اگر قرآن اسم پدر ابراهیم را نبرده، نسبت به روش هدایتی قرآن تازگی ندارد چون قرآن همیشه بیانش بر فروگذاری و توضیح ندادن در تاریخ انبیا و قصص گذشتگان است، مثلا در هیچ جای قرآن دیده نمی‌شود که روز وقوع حادثه و تاریخ آن را ذکر نموده و یا از محل وقوع آن اسم برده و یا اوضاع طبیعی و اجتماعی و سیاسی مردمی را که تاریخ‌شان را ذکر می‌کند روشن کرده باشد. و این بی اعتنایی شاید به خاطر آن باشد که می‌خواهد طوری داستان را نقل کرده باشد، که نتیجه بهتری عاید شود، حال این داستان صحیح است یا نه و در چه زمانی و در چه محلی واقع شده کاری به آن ندارد. آری بعید نیست که قرآن کریم به منظور رسیدن به مقصود خود که همانا هدایت به سوی سعادت انسانی است داستانهای معروف در بین مردم و مخصوصا بین اهل کتاب را گرفته و از نقل آن برای منظور خود استفاده کند، هر چند اطمینانی در صحت آن داستانها و اطلاعی از خصوصیات آنها نداشته باشد، حتی گر چه داستان مزبور افسانه‌ای خیالی باشد، از آن جمله داستان موسی و همسفرش یوشع بن نون و داستان مردن چهل هزار نفر از قوم موسی و زنده شدن آنان در زمان سومین خلیفه آن جناب و امثال آن است. </p> <p>و این سخن، خود خطای بزرگی است، زیرا مساله داستان‌نویسی و فنون آن که در<code class="page" rel="7,236"/> جای خود صحیح نیز هست، هیچ ربطی به قرآن کریم ندارد. زیرا قرآن کتاب تاریخ و رمان نیست بلکه کتاب عزیزی است که نه در خود آن باطلی هست و نه بعدها دست دسیسه‌بازان، می‌تواند باطلی را در آن راه دهد، این خود قرآن است که خود را در آیات زیادی که فعلا از ذکر آنها خودداری می‌شود، چنین توصیف می‌کند: قرآن جز حق نمی‌گوید <em>و</em> بعد از حق چیزی جز گمراهی نیست <em>، </em> قرآن کتابیست که هیچ وقت به منظور حق و هدایت به آن، کمک از داستانهای باطل و گمراه کننده نمی‌گیرد <em>، </em> قرآن کتابیست که به سوی حق و راه راست هدایت می‌کند <em>، </em> آنچه در قرآن است، حجت می‌باشد برای کسی که به آن تمسک جوید، و حجت است علیه آن کس که آن را ترک گوید با این حال چگونه یک دانشمند کنجکاو، به خود اجازه می‌دهد که بگوید: قرآن به منظور هدایت، از رأی باطل و داستانهای دروغین و خرافات و تخیلات نیز استفاده کرده است؟. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">کلام الهی، کلام حق و فصل است و هزل و خلاف واقع در آن راه ندارد</span> </h3> <p> لازم به تذکر است که اشتباه برداشت نشود، ما نمی‌خواهیم بگوییم مقتضای ایمان به خدا و رسول و به آنچه که رسولش آورده این است که هر گونه باطل و دروغی را از قرآن نفی نموده و قرآن را از خرافات منزه بدانیم (اگر چه منزه هم می‌باشد) و نیز نمی‌خواهیم بگوییم بر هر انسان سلیم العقل و درست فکری واجب است که در برابر قرآن خضوع نموده و هر خطا و لغزشی را از آن دور بداند (اگر چه چنین هم هست) بلکه می‌گوییم مفسر قرآن کتابی را تفسیر می‌کند که خود آن کتاب در باره خود ادعا کرده که کتابی است الهی و برای هدایت مردم به سوی حقیقت و سعادت نازل شده است، کتابی است که به سوی حق هدایت می‌کند، و هدایتش هم به حق است. مفسر چنین کتابی باید کتاب مذکور را کتابی فرض کند که گفته‌هایش همه و همه حق صریح است و براهینی که بر مقاصد و اغراض خود اقامه می‌کند، همه هدایت به راهی است که باطل در آن رخنه ندارد، و آن راه راهی است که جز به حق منتهی نمی‌شود، با این حال چطور ممکن است کتابی که اینطور فرض شده در طریق‌دعوتش  (که جز به <em>حق</em> نیست) از باطل استفاده کند؟ و چطور تصور می‌شود در یک قضیه‌ای که ایراد می‌کند، هم بفرماید: <span class="aya" rel="86_13-14" data-words="1-7">إنه لقول فصل، و ما هو بالهزل</span> -سخنش هزل نیست بلکه قول فصل است<span class="footnote" rel="1" title="سوره طارق آیه ۱۴-۱۵">*</span> و هم در بیان آن مسامحه و سهل‌انگاری کرده باشد؟. </p> <p>یا چگونه ممکن است داستانی که نقل می‌کند و یا خبری که می‌دهد کلام خدایی باشد که عالم به غیب آسمانها و زمین است و در عین حال مشوب و آمیخته به جهل و اشتباه هم   <code class="page" rel="7,237"/> بوده باشد؟ آیا باور کردنی است که نور ظلمت آورد، و جهل معرفت زاید؟. </p> <p>و اما بحث از اینکه آیا این کتاب در ادعای خود صادق است و اینکه خود را کلام خدا و در راه و هدف خود حق معرفی می‌کند، راست است و آیا کتب مقدسه دیگر، مانند:  <em>عهدین</em> و <em>اوستا</em> در مورد قضاوت‌های قرآن چه نظری دارند و آیا بحث‌های علمی دیگر، مانند: بحث‌های تاریخی، طبیعی، ریاضی، فلسفی و اجتماعی، چه نشان می‌دهند، اینگونه بحث‌ها از وظیفه مفسر بیرون است و هرگز روا نیست به بحث تفسیر آمیخته یا جانشین آن شوند. </p> <p>آری بحث تفسیر تنها بحث در آیات کریم قرآن است، و به طوری که آیه‌ <span class="aya" rel="4_82" data-words="1-15">أ فلا یتدبرون القرآن و لو کان من عند غیر الله لوجدوا فیه اختلافا کثیرا</span><span class="footnote" rel="1" title="چرا تدبر نمی‌کنند در قرآن؟ اگر قرآن از ناحیه غیر خداوند بود چه بسا در آن اختلاف بسیاری می‌یافتند سوره نساء آیه ۸۲">*</span> گواهی می‌دهد، از آیات قرآنی شبهاتی یکی پس از دیگری به ذهن می‌آید که در نتیجه به نظر انسان می‌رسد که در آیات قرآن، اختلافات زیادی باشد، فلان آیه با آیه دیگری متناقض و یا مضمون فلان آیه مخالف حق و حقیقت و مناقض با آیه‌ای باشد که می‌فرماید: قرآن تنها به سوی حق دعوت می‌کند و همین آیه می‌فرماید قرآن خود برای ازاله این شبهات کافی است، و اگر در آن تدبر شود پاره‌ای از آن آیات حل مشکل و ازاله شبهه از پاره دیگرش می‌کند، و شخصی که عهده‌دار تفسیر آن شده است، بایستی برای فهمیدن مراد و مقصود هر آیه، از آیات دیگر، استمداد جسته و از آنها استشهاد کند. پس نباید در برخورد به امثال آیه مورد بحث، اجازه چنین جسارتی به خود بدهد که بگوید: قرآن مشتمل بر مطالب خلاف واقع است!، بلکه باید در سایر آیات مشابه آن دقت نموده و شبهه را بر طرف سازد. </p> <p>و اما اینکه چرا قرآن مواد تاریخ و جزئیات داستان را نقل نمی‌کند، البته جهت و علتش روشن است، و آن این است که قرآن کریم کتاب دعوت و هدایت است، و در این رسالت و هدفی که دارد، یک قدم راه را به طرف چیزهای دیگر، از قبیل تاریخ و یا رشته‌های دیگر کج نمی‌نماید، زیرا هدف قرآن تعلیم تاریخ، و مسلکش، مسلک رمان‌نویسی نیست. </p> <p>هیچ کاری به اینکه فلانی پسر کیست و نسبش چیست و حوادث تاریخی مربوط به او در چه زمان و مکانی رخ داده است، نداشته و متعرض سایر مشخصاتی که یک تاریخ‌نویس یا زمان‌نویس، بی نیاز از ذکر آن نیست، نمیشود، چون تعرض به اینگونه خصوصیات در هدف   <code class="page" rel="7,238"/> قرآن (که هدایت می‌باشد) دخالت و تاثیر ندارد، برای مردم از نظر هدایت یکسان است که بدانند ابراهیم فرزند تارخ بن ناحور بن سروج بن رعو بن فالج بن عابر بن شالح بن ارفکشاذ بن سام بن نوح است یا ندانند. بدانند که ابراهیم در <em>اورکلدانیها</em> و در حدود سنه دو هزار قبل از میلاد به دنیا آمده و ولادتش در عهد فلان پادشاهی که در فلان زمان به دنیا آمده و فلان مدت سلطنت کرده و فلان روز مرده، بوده است یا ندانند. </p> <p>و ما به زودی داستان ابراهیم (ع) را از گوشه و کنار قرآن جمع‌آوری نموده و آن را با آنچه که در تورات راجع به زندگی و شخصیت آن جناب هست، مقایسه می‌نماییم تا خواننده، خود با دید انصاف، در آن دو نگریسته و قضاوت کند. </p> <p>قرآن مجید در عین حال در آن مقدار از علم نافع که بحث در آن واجب بوده، کوتاهی نفرموده است و بحث و نظر در عالم و اجزای آسمانی و زمینیش را هم تحریم نکرده، و از خواندن و شنیدن اخبار و تاریخ امم گذشته و سنن و آدابی که در آن امم معمول بوده و بدان وسیله می‌توان کسب معرفت کرد، جلوگیری ننموده است بلکه از آن به بهترین وجه، مدح و تعریف هم کرده، و در آیات بیشماری سفارش به تفکر و تفقه و تذکر در آن نیز فرموده است. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">بت‌ها (اصنام) چه بوده‌اند؟ </span> </h3> <p> <span class="aya" rel="6_74" data-words="7-17">أ تتخذ أصناما آلهة إنی أراک و قومک فی ضلال مبین</span> راغب در مفردات خود می‌گوید: <em>صنم</em> به معنای جثه‌ایست که از نقره و یا مس و یا چوب تراشیده و آن را می‌پرستیدند، و بدین وسیله به خیال خود به درگاه خدا تقرب می‌جسته‌اند و جمع آن <em>اصنام</em> است. هم چنان که خدای تعالی فرموده: <span class="aya" rel="6_74" data-words="7-10">أ تتخذ أصناما آلهة</span>، <span class="aya" rel="21_57" data-words="3-4">لأکیدن أصنامکم</span><span class="footnote" rel="1" title="مفردات راغب ص ۲۸۷">*</span>. </p> <p>اینکه گفت: صنم را از نقره، مس و یا چوب می‌سازند به عنوان مثال است، و گر نه جنس آن منحصر در این سه چیز نیست، بلکه از هر چیزی که برایشان ممکن می‌شده است، از فلزات و انواع سنگها می‌ساخته‌اند، هم چنان که در روایات آمده که: قبیله بنی حنیفه از قبایل یمامه، بتی را از کشک ساختند، و گاهی آن را از گل می‌ساخته‌اند و چه بسا تنها به نقشی و صورتی اکتفاء می‌کرده‌اند. </p> <p>بهر حال، این بت‌ها مجسمه‌هایی بودند که یا از موضوعات اعتقادی از قبیل معبود آسمان و زمین و اله عدل و امثال آن و یا از موضوعاتی محسوس و مادی از قبیل آفتاب و ماه حکایت می‌کردند، از آیات مورد بحث استفاده می‌شود که قوم ابراهیم نیز از این دو نوع بت   <code class="page" rel="7,239"/> داشته‌اند، آثار باستانی خرابه‌های بابل نیز این معنا را تایید می‌کند. </p> <p>قوم ابراهیم این بت‌ها را برای این می‌پرستیده‌اند که بدان وسیله به درگاه ارباب آنها تقرب جسته، و به وسیله تقرب و نزدیکی به آنها به درگاه خدای تعالی نزدیک شوند. و این خود نمونه بارزی از سفاهت بشر است که عالی‌ترین مرحله خضوع را که همان خضوع بنده در برابر پروردگار است، در برابر مجسمه چیزی که در نظرش بزرگ جلوه کرده، به کار ببرد، غافل از اینکه چنین خضوعی را در برابر کسی انجام داده که خود، آن را ساخته است مگر نه این است که او خود، به دست خودش همین چوب را تراشیده و اسم آن را معبود نهاده و پرستش کرده و در برابرش خاضع گردیده؟ و لذا در آیه مورد بحث، اصنام را به لفظ نکره (اصناما) آورد، تا اشاره به حقارت آن کند، هم چنان که گفتار ابراهیم (ع) خطاب به قوم خود که فرمود: <span class="aya" rel="37_95" data-words="2-5">أ تعبدون ما تنحتون</span><span class="footnote" rel="1" title="آیا می‌پرستید چیزی را که خود به دست خود آن را می‌تراشید؟ سوره صافات آیه ۹۵">*</span> نیز اشاره به این معنا داشته و آیه‌ <span class="aya" rel="19_42" data-words="1-18">إذ قال لأبیه یا أبت لم تعبد ما لا یسمع و لا یبصر و لا یغنی عنک شیئا</span><span class="footnote" rel="2" title="سوره مریم آیه ۴۲">*</span> نیز حقارت بت‌ها را از جهت نداشتن روشن‌ترین صفات ربوبیت که همان علم و قدرت است، می‌رساند. </p> <p>پس اینکه فرمود: <span class="aya" rel="6_74" data-words="7-9">أ تتخذ أصناما...</span> معنایش این است که آیا بت‌هایی چنین بی ارزش را خدایان خود اتخاذ می‌کنید؟ و مقام و مرتبه خدایی را که عالی‌ترین مقامات است برای یک مشت سنگ و چوب قائل می‌شوید؟ راستی که تو و قومت در گمراهی آشکاری بسر می‌برید، و راستی چگونه گمراهی به این واضحی را تشخیص نمی‌دهید؟ و چطور نمی‌فهمید که بت‌پرستی عبارت است از: خضوع، تذلل و عبودیت کسی که خود صانع و دارای علم و قدرت است در برابر مصنوع خود، که از علم و قدرت، بویی و اثری در آن نیست؟. </p> <p>و این احتجاج و استدلال گر چه به منزله خلاصه و فشرده احتجاجات متعددی است که ابراهیم (ع) با پدر و قوم خود کرده، و قرآن تفصیل آنها را در چند مورد حکایت نموده است، و لیکن این احتجاج، خود احتجاج جداگانه و اولین احتجاجی است که آن جناب با قوم و پدر خود کرده است و احتجاجات دیگرش یکی مناظره‌ای است که با قوم خویش در باره بت‌ها نموده و دیگری محاجه‌ای است که در باره ربوبیت و خدایی ستاره‌ها و خورشید و ماه کرده است، یکی هم گفتگویی است که با پادشاه معاصرش داشته است. </p> <p>     <code class="page" rel="7,240"/> از آیات مربوط به داستان آن حضرت استفاده می‌شود که احتجاج وی در باره پروردگاری ستاره، خورشید و ماه بعد از احتجاجی بوده است که در باره اصنام نموده، و از دقت در جریان امر برمی‌آید که گفتگوی وی با پادشاه وقت، بعد از ظهور امر و شیوع مخالفتش با کیش بت‌پرستی و ستاره‌پرستی و بعد از داستان بت شکستن وی بوده. و نیز چنین می‌نماید که اولین باری که شروع به دعوت خود نموده، نخست به دعوت پدر پرداخته در حالی که در خانه او بوده سپس به دعوت مردم و مخالفت با دین آنان پرداخته است و از اینجا معلوم می‌شود که اولین باری که به احتجاج و استدلال پرداخته همان احتجاج در برابر پدر و قوم خود بوده است. </p> <p><code class="aya" rel="6_75"/> <span class="aya" rel="6_75" data-words="1-8">و کذلک نری إبراهیم ملکوت السماوات و الأرض...</span> <span class="phrase">ظاهر سیاق این آیه چنین می‌فهماند که می‌خواهد با کلمه <em rel="fa_6_75_2-2" data-sentence="53:350">کذلک</em> اشاره کند به رؤیتی که در آیه قبلی: <span class="aya" rel="6_74" data-words="1-12">و إذ قال إبراهیم لأبیه آزر أ تتخذ أصناما آلهة إنی أراک...</span> ذکر شده و ابراهیم مدعی آن است که: من، تو و قومت را در گمراهی می‌بینم یعنی حق را مشاهده می‌کنم بنا بر این، معنای آیه این می‌شود که: ما به این نحو از ارائه، ملکوت آسمانها و زمین را به ابراهیم ارائه دادیم.</span> </p> <p><span class="phrase">با کمک این اشاره و دلالت آیه بعد: <span class="aya" rel="6_76" data-words="1-4">فلما جن علیه اللیل</span> که دلالت می‌کند بر اینکه ما بعد آن مرتبط به ما قبل آن است، میتوان فهمید که کلمه <em rel="fa_6_75_3-3" data-sentence="186:289">نری</em> در عین اینکه مضارع است مع ذلک حال گذشته را حکایت می‌کند، نظیر کلمه <em>نرید</em> در آیه‌ <span class="aya" rel="28_5" data-words="1-9">و نرید أن نمن علی الذین استضعفوا فی الأرض</span><span class="footnote" rel="1" title="سوره قصص آیه ۵">*</span> که در عین مضارع بودن، حکایت حال گذشته است.</span> </p> <p>بنا بر این، معنای آیه این می‌شود که: ما ملکوت آسمانها و زمین را به ابراهیم نشان دادیم و همین معنا باعث شد که پی به گمراهی پدر و قوم خود برده و به احتجاج با آنان بپردازد، و ما هم پی در پی با همین ارائه ملکوت تاییدش کردیم تا آنکه شب فرا رسید و چشمش به ستاره افتاد. </p> <p>پس اینکه بعضی از مفسرین گفته‌اند جمله‌ <span class="aya" rel="6_75" data-words="1-3">و کذلک نری...</span> نظیر جمله معترضه‌ای است که به ما قبل و ما بعد خود ارتباط ندارد، و همچنین اینکه بعضی دیگر گفته‌اند که مساله ارائه ملکوت اولین ظهورش در کار ابراهیم آن شبی بود که ستاره را دید، صحیح نبوده و نباید به آن اعتنا کرد. </p> <p>و <span class="phrase">اما معنای ملکوت آسمانها و زمین-باید دانست که <em rel="fa_6_75_5-5" data-sentence="45:134">ملکوت</em> مانند <em>ملک</em> مصدر و   <code class="page" rel="7,241"/> به معنای قدرت بر تصرف است، مانند <em>طاغوت</em> و <em>جبروت</em> .</span> چیزی که هست این قسم مصدر با سایر مصادر (ملک، طغیان، جبران و...) این فرق را دارد که این هیات تاکید در معنا را نیز می‌رساند. کلمه مزبور در قرآن نیز به همان معنای لغوی خود استعمال شده، و معنای جداگانه‌ای ندارد. و <span class="phrase">لیکن مصداق آن در قرآن، غیر از سایر مصادیق عرفی است، چون <em>ملک</em>  و <em rel="fa_6_75_5-5" data-sentence="72:254">ملکوت</em> که یک نوع سلطنت است، در میان ما آدمیان یک معنای فرضی و اعتباری است و واقعیت خارجی ندارد، بلکه مساله احتیاج به اجتماع و احتیاج اجتماع به داشتن نظم در اعمال و افراد و برقرار داشتن أمن و عدالت و نیروی اجتماعی، ما را وادار به قبول و معتبر شمردن آن کرده است.</span> و لذا می‌بینیم با <em>بیع</em> ، <em>هبه</em> و <em>غصب</em> و امثال آن در هر لحظه، از شخصی به شخص دیگری منتقل می‌شود. و این معنای اعتباری و قراردادی را گر چه می‌توان در باره خدای تعالی هم تصویر کرد، از این راه که حکم به حق در جامعه بشری ملک خدا است، هم چنان که خودش هم فرموده: <span class="aya" rel="6_57" data-words="15-18">إن الحکم إلا لله</span><span class="footnote" rel="1" title="حکم نیست مگر از آن خدا سوره انعام آیه ۵۷">*</span> و نیز فرموده: <span class="aya" rel="28_70" data-words="8-16">له الحمد فی الأولی و الآخرة و له الحکم</span><span class="footnote" rel="2" title="در دنیا و آخرت ستایش سزاوار او است و او راست حکم سوره قصص آیه ۷۰">*</span>. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">مالکیت حقیقی خدای سبحان، مانند مالکیت انسان است نسبت به قوا و افعالش</span> </h3> <p> و لیکن همین ملک اعتباری را اگر به تحلیل عقل ببریم خواهیم دید که در میان حقایق اصل و ریشه غیر قابل زوال و انتقالی دارد، زیرا می‌بینیم که وقتی گفته می‌شود: انسان مالک نفس خویش است معنایی جز این ندارد که انسان حاکم و مسلط و متصرف بر چشم و گوش و سایر قوا و افعال خویش است. به این معنا که اگر گوش من چیزهایی را می‌شنود، و چشم من چیزهایی را می‌بیند، و سایر قوایم کارهایی را انجام می‌دهند، همه به پیروی اراده و حکم من است نه اراده و حکم دیگران، و این معنا خود حقیقتی است که در تحقق غیر قابل زوال و انتقالش در ما، هیچ شبهه و تردیدی نیست. </p> <p>پس انسان مالک قوا و افعال نفسانی خویش است و قوا، افعال و سایر آثار انسان، همه از تبعات و فروعات وجود او و قائم به ذات او است و غیر مستقل نیست. چشم اوبه اذن او می‌بیند و گوشش به اذن او می‌شنود، چرا که اگر او نبود، چشمی و دیدنی، گوشی و شنیدنی در کار نبود. او است که در این قوا مانند پادشاهی که افراد جامعه همه به اذن او کار می‌کنند، حکومت دارد، و هم چنان که اگر پادشاهی نبود که زمام تمامی امور را در دست گیرد، هرگز جامعه‌ای تشکیل نمی‌یافت، همچنین اگر نفس انسان نبود، قوایش نیز متشکل نمی‌شد. </p> <p>     <code class="page" rel="7,242"/> و نیز هم چنان که اگر پادشاهی، فردی را از تصرفی جلوگیری کند، نمی‌تواند سرپیچی نماید و دیگر حکمش در آن تصرف نافذ نیست، همچنین اگر انسان یکی از قوای خود را از عمل باز بدارد، دیگر آن قوه نمی‌تواند در آن عمل به بکار بیفتد، مالکیت خدای تعالی هم از همین باب است، و نظیر مالکیت انسان نسبت به خانه و اثاث خانه خود، اعتباری نیست. بلکه مانند مالکیت آدمی نسبت به قوا و افعالش واقعی و حقیقی است، زیرا عالم و هر چه در آن است همه فعل خداوند است، و هیچ موجودی از خداوندی که عالم را آفریده و نظام آن را در دست دارد، نه در ذاتش و نه در توابع ذاتش و نه در قوا و نه در افعالش، بی نیاز نیست، و در هیچ حالی از خود استقلال ندارد، نه در حال انفرادش و نه در حالی که با سایر اجزای عالم، اجتماع و ارتباط داشته و از آن اجتماع و امتزاج، این نظام عامی که می‌بینیم به وجود آمده است. </p> <p>از آیه شریفه‌ <span class="aya" rel="3_26" data-words="1-4">قل اللهم مالک الملک</span><span class="footnote" rel="1" title="سوره آل عمران آیه ۲۶">*</span> و آیه‌ <span class="aya" rel="5_120" data-words="1-5">لله ملک السماوات و الأرض</span><span class="footnote" rel="2" title="سوره مائده آیه ۱۲۰">*</span> و آیه <span class="aya" rel="67_1-2" data-words="1-15">تبارک الذی بیده الملک و هو علی کل شیء قدیر، الذی خلق الموت و الحیاة</span> -تا آنجا که می‌فرماید- <span class="aya" rel="67_3" data-words="1-5">الذی خلق سبع سماوات طباقا</span><span class="footnote" rel="3" title="بزرگوار خدایی که ملک هستی به دست قدرت او است و او بر همه چیز توانایی دارد-تا آنجا که می‌فرماید-آن خدایی که هفت آسمان بلند رای به طبقاتی منظم بیافرید سوره ملک آیه ۳">*</span> هم که مالکیت آسمانها و زمین را تعلیل می‌کند به این که خداوند آنها را آفریده، استفاده می‌شود که اگر خدای تعالی را مالک آسمانها و زمین دانسته است برای این بوده که وجود و واقعیت آن، از خداوند است. و بنا بر این باید گفت به همین جهت کسی شریک ملک خدا نیست، و مالکیتش قابل زوال و انتقال و واگذاری به غیر نبوده و معقول نیست که کسی او را از مالکیتش عزل نموده و خود به جایش بنشیند. </p> <h3> <span class="title" rel="6_75"> <span class="phrase"><em rel="fa_6_75_5-5" data-sentence="0:104">ملکوت</em> همان وجود اشیاء است به لحاظ انتسابشان به خدا و رؤیت ملکوت به معنای دیدن خدا است با دیدن اشیاء و موجودات</span></span> </h3> <p> آیه شریفه‌ <span class="aya" rel="36_82-83" data-words="1-16">إنما أمره إذا أراد شیئا أن یقول له کن فیکون، فسبحان الذی بیده ملکوت کل شیء</span><span class="footnote" rel="4" title="سوره یس آیه ۸۳">*</span> نیز به همین معنا تفسیر می‌شود، زیرا آیه دوم بیان می‌کند که ملکوت هر چیزی، همان کلمه <em>کن</em> است که خدای سبحان می‌گوید، و گفتن او عین فعل و ایجاد او است، پس معلوم شد که ملکوت همان وجود اشیاء است، از جهت انتسابی که به خدای سبحان داشته و قیامی که به ذات او دارند، و معلوم است که چنین امری قابل شرکت نبوده و ممکن نیست چیز دیگری با خداوند، در آن شرکت داشته باشد، و بنا بر این، نظر در ملکوت اشیاء به طور قطع آدمی را به توحید هدایت می‌کند، هم چنان که فرمود:         <code class="page" rel="7,243"/> <span class="aya" rel="7_185" data-words="1-27">أ و لم ینظروا فی ملکوت السماوات و الأرض و ما خلق الله من شیء و أن عسی أن یکون قد اقترب أجلهم فبأی حدیث بعده یؤمنون</span><span class="footnote" rel="1" title="آیا نظر نکردند در ملکوت آسمانها و زمین و آنچه که خداوند آفریده است؟ و آیا نظر و فکر نکردند در اینکه ممکن است اجل‌شان نزدیک شده باشد، پس (وقتی حاضر نباشند آیات خدا رای بشنوند) دیگر به چه سخنی ایمان خواهند آورد؟ سوره اعراف آیه ۱۸۵">*</span> و این مضمون، همان مضمون آیه سوم سوره ملک است که قبلا ذکر شد. </p> <p>با در نظر گرفتن این مطالب، اگر در جمله‌ <span class="aya" rel="6_75" data-words="1-8">و کذلک نری إبراهیم ملکوت السماوات و الأرض...</span> و همچنین سایر آیات مربوط به آن دقت شود، به خوبی معلوم می‌شود که منظور از نشان دادن ملکوت آسمان و زمین، به خاطر آن است که خداوند خود را به ابراهیم نشان دهد منتهی از طریق مشاهده اشیاء، و از جهت استنادی که اشیاء به وی دارند، زیرا، وقتی که این استناد قابل شرکت نبود، هر کسی که به موجودات عالم نظر کند، بی درنگ حکم می‌کند به اینکه هیچیک از این موجودات، مربی دیگران و مدبر نظام جاری در آنها نیست، پس این بت‌ها مجسمه‌هایی هستند که دست بشر آنها را تراشیده و بدون اینکه در این باره از ناحیه خداوند دستوری داشته باشند، اسم خدایی را بر آنها نهاده‌اند، غافل از اینکه معقول نیست دست پرورده انسان مربی و مالک خود او باشد، همچنین قابل پذیرش نیست که اجرام آسمانی، ستاره، ماه و خورشید مالک و مدبر تکوینی عالم باشند، در حالی که خودشان دارای تحول و طلوع و غروبند، و به زودی توضیح بیشتر این معنا خواهد آمد. </p> <p> <span class="aya" rel="6_75" data-words="9-12">و لیکون من الموقنین</span>  <span class="phrase"><em>لام</em> در کلمه <em rel="fa_6_75_10-10" data-sentence="21:239">لیکون</em> برای غایت و گرفتن نتیجه است، و جمله مورد بحث، عطف است به جمله دیگری که حذف شده و تقدیر آن چنین است: لیکون کذا و کذا و لیکون من الموقنین <em>و</em> یقین <em>عبارت است از</em> علم صد در صدی که به هیچ وجه شک و تردیدی در آن رخنه نداشته باشد .</span> و بعید نیست که غرض از ارائه ملکوت، این بوده که ابراهیم (ع) به پایه یقین به آیات خداوند برسد به طوری که در جای دیگر فرموده: <span class="aya" rel="32_24" data-words="1-12">و جعلنا منهم أئمة یهدون بأمرنا لما صبروا و کانوا بآیاتنا یوقنون</span><span class="footnote" rel="2" title="و از ایشان امامانی قرار دادیم تا به امر ما آنان رای هدایت کنند، و این پیشوایان وقتی سزاوار مقام امامت شدند که خویشتن‌داری از خود نشان دادند، مردمی بودند که به آیات ما یقین داشتند سوره سجده آیه ۲۴">*</span> همان یقینی که نتیجه‌اش یقین به <em>اسماء حسنی</em> و صفات علیای خداوند است، و این مرحله، همان مرحله‌ای است که در باره رسیدن پیغمبر اسلام (ص) به آن پایه، فرموده است:     <code class="page" rel="7,244"/> <span class="aya" rel="17_1" data-words="1-17">سبحان الذی أسری بعبده لیلا من المسجد الحرام إلی المسجد الأقصی الذی بارکنا حوله لنریه من آیاتنا</span><span class="footnote" rel="1" title="منزه است آن کسی که بنده خود را در شبی از مسجد الحرام تا به مسجد الاقصی برد، همان مسجدی که ما اطرافش را با برکت کردیم، بنده خود را یک شبه، این همه راه بردیم تا از آیات خود به او نشان دهیم سوره اسراء آیه ۱">*</span> و نیز فرموده: <span class="aya" rel="53_17-18" data-words="1-12">ما زاغ البصر و ما طغی، لقد رأی من آیات ربه الکبری</span><span class="footnote" rel="2" title="چشم رسول اللَّه خطا و طغیان نکرد، سوگند می‌خورم که آیاتی از بزرگترین آیات پروردگار خودش را دید سوره نجم آیه ۱۸">*</span> و این یقین به آیات پروردگار نهایت و اعلا درجه‌ای است که انبیا (ع) در سیر تکاملی خود می‌توانند به آن برسند، و اما ذات پروردگار، پس قرآن کریم ساحتش را عالی‌تر از آن دانسته که ادراکی به آن تعلق گیرد و احاطه کند و وجودش را امری مسلم و مفروغ عنه دانسته است. </p> <p>قرآن کریم برای علم یقینی به آیات خداوند، آثاری برشمرده است که یکی از آن آثار این است که: پرده حواس، از روی حقایق عالم کون کنار رفته و از آنچه در پس پرده محسوسات است آن مقداری که خدا خواسته باشد، ظاهر می‌شود، و در این باره فرموده است: <span class="aya" rel="102_5-6" data-words="1-7">کلا لو تعلمون علم الیقین، لترون الجحیم</span><span class="footnote" rel="3" title="نه، چنین نیست که شما پنداشته‌اید، اگر یقین داشتید، دوزخ را خود می‌دیدید سوره تکاثر آیه ۶">*</span> و نیز فرموده: <span class="aya" rel="83_18-21" data-words="1-15">کلا إن کتاب الأبرار لفی علیین، و ما أدراک ما علیون، کتاب مرقوم، یشهده المقربون</span><span class="footnote" rel="4" title="به حق، کتاب فرمانبران خدا، در مراتب عالیه‌ای قرار دارد، و تو چه می‌دانی که آن مراتب چیست، کتابی است که (در آن جمیع اطاعتهایشان) نوشته شده و مقربان درگاه خدا آن را مشاهده می‌کنند">*</span>. </p> <p><code class="aya" rel="6_76"/> <span class="aya" rel="6_76" data-words="1-6">فلما جن علیه اللیل رأی کوکبا...</span> راغب در مفردات خود گفته است: <em>جن</em> -بفتح جیم-در اصل لغت به معنی مستور بودن از حواس است، گفته می‌شود: <em>جنه اللیل</em> و یا <em>أجنه اللیل</em> و یا <span class="aya" rel="6_76" data-words="2-4">جن علیه اللیل</span> یعنی شب آن را پوشانید و معنای <em>اجنه</em> این است که چیزی را پرده و پوشش آن قرار داد، و تفاوتی که در معنای مجرد این کلمه، با معنای مزید آن هست، نظیر تفاوتی است که در مجرد ماده: <em>قبر</em> و ماده: <em>سقی</em> و مزید آن هست چون معنای <em>قبرته</em> این است که من او را در قبر کردم، و معنای <em>اقبرته</em> این است که من چیزی و یا جایی را در اختیار او گذاشتم تا خود را دفن نموده یا بپوشاند، و همچنین معنای <em>سقیته</em> این است که من او را سیراب کردم و معنای  <em>اسقیته</em> این است که من آب و یا شربتی را در اختیارش گذاشتم تا خود را سیراب کند. و       </p> <p>سوره مطففین آیه 21 <code class="page" rel="7,245"/> معنای <em>جن علیه کذا</em> این است که فلان چیز را بر او انداخت و به همین معنا است آیه شریفه، که می‌فرماید: <span class="aya" rel="6_76" data-words="1-6">فلما جن علیه اللیل رأی کوکبا</span>.<span class="footnote" rel="1" title="مفردات راغب ص ۹۶">*</span> خلاصه کلام اینکه معنای‌ <span class="aya" rel="6_76" data-words="2-4">جن علیه اللیل</span> تنها فرا رسیدن شب به غروب آفتاب نیست، بلکه معنایش این است که: شب بر او پرده افکند. و این جمله، دنباله نفی الوهیتی است که از اصنام کرده و با نفی مزبور مربوطند به جمله‌ <span class="aya" rel="6_75" data-words="1-8">و کذلک نری إبراهیم ملکوت السماوات و الأرض</span>. و بنا بر این خلاصه معنا این می‌شود که: ما ملکوت اشیاء را به او نشان می‌دادیم و نتیجه‌اش این شد که بلافاصله الوهیت اصنام را ابطال نموده و در همین حال بود که شب، پرده ظلمت خود را بر او افکند و او چشمش به ستاره‌ای افتاد و چنین و چنان گفت. </p> <p>و <span class="phrase">در اینکه لفظ <em rel="fa_6_76_6-6" data-sentence="13:331">کوکب</em> را نکره آورده، اشاره است به اینکه گر چه ابراهیم  (ع) اشاره به کوکب معینی کرده است و لیکن چون مقام مقام نقل احتجاج او است و چون احتجاج مزبور مبتنی بر خصوصیات آن کوکب نبوده است، از این جهت، خصوصیات آن کوکب و ثابت بودن و یا سیاره بودن آن، هیچ دخالتی در احتجاج نداشته و احتجاج او با هر کوکبی که طلوع و غروب داشته باشد صحیح و تمام است.</span> آری، نکره آوردن کوکب برای فهماندن این نکته است، نه برای اینکه بفهماند ابراهیم (ع) اشاره به کوکب غیر معینی کرده زیرا اولا این معنا با دیدن و اشاره کردن نمی‌سازد، و به کسی که چشم بسته، اشاره به یکی از هزاران کوکب بکند، نمی‌گویند فلانی کوکبی را دید و به آن اشاره کرد. پس معلوم می‌شود که ابراهیم (ع) اشاره به کوکب معینی کرده است. </p> <h3> <span class="title" rel="6_76">ستاره‌ای که مردم می‌پرستیدند و ابراهیم (ع) به آن اشاره فرمود و گفت: <span class="aya" rel="6_76" data-words="8-9">هذا ربی</span> ستاره <em>زهره</em> بوده است</span> </h3> <p> و <span class="phrase">ثانیا از ظاهر آیات این نیز استفاده می‌شود که در آن عصر مردمی بوده‌اند که کوکب معینی را که همان کوکب مورد اشاره ابراهیم بوده، می‌پرستیدند و این معنا را هم می‌دانیم که  <em>صابئون</em> هر کوکبی را احترام نمی‌کرده‌اند، بلکه تنها سیارات را مقدس می‌شمرده‌اند و به طوری که از قرائن برمی‌آید ستاره مذکور همان ستاره زهره بوده است، برای اینکه <em>صابئین</em>  تنها سیارات هفتگانه یعنی <em rel="fa_6_77_3-3" data-sentence="376:159">قمر</em> ، <em>عطارد</em> ، <em>زهره</em> ، <em rel="fa_6_78_3-3" data-sentence="466:111">شمس</em> ، <em>مریخ</em> ، <em>مشتری</em> ، و  <em>زحل</em> را احترام می‌کرده و حوادث عالم را به آنها نسبت می‌داده‌اند.</span> و آن اهالی هند و بعضی از جادوگران و بت‌پرستان عرب و غیر عرب بودند که ستارگان ثابت را مقدس می‌شمردند. </p> <p>و چون قرآن در داستان ابراهیم شمس و قمر را بعد از آیه مورد بحث ذکر کرده است، بنا بر این، سیاره کوکب یکی از پنج سیاره دیگر بوده، و چون <em>عطارد</em> مدار تنگ‌تری دارد و   <code class="page" rel="7,246"/> بسیار کم دیده می‌شود و <em>زهره</em> در بین آن چهار سیاره دیگر، از جهت تنگی مدارش، نمی‌تواند بیش از چهل و هفت درجه از خورشید فاصله بگیرد و همیشه همراه خورشید است، از این جهت به ذهن می‌رسد که کوکب مزبور همان زهره بوده است چرا که زهره گاهی قبل از خورشید طلوع می‌کند و عوام آن را ستاره صبح می‌نامند، و گاهی در دنبال آن قرار گرفته‌و در نتیجه بعد از غروب خورشید در همان طرف مغرب ظاهر می‌شود و چیزی نمی‌گذرد که غروب می‌کند. و گاهی که این وضع در نیمه دوم ماه، یعنی شب هجدهم، نوزدهم و بیستم ماه قمری اتفاق می‌افتد. ظهور زهره تقریبا با غروب خورشید، و غروب آن تقریبا با طلوع ماه مقارن می‌شود، زیرا در این شبها اول آفتاب غروب می‌کند و پس از آن ستاره زهره هویدا شده پس از یک یا دو ساعت در همان جهت غربی افق غروب نموده و پس از آن بلا فاصله و یا به فاصله مختصری از ماه، طلوع می‌کند و این خصوصیت تنها در ستاره زهره است، و اگر در مشتری و مریخ و زحل هم اتفاق بیفتد صرف اتفاق و آنهم بسیار نادر و کم است. </p> <p>علاوه بر اینکه ستاره زهره در بین ستارگان درخشان، از همه زیباتر و روشن‌تر است، به طوری که پس از فرا رسیدن شب، اولین ستاره‌ای است که نظر بیننده را به خود جلب می‌نماید، و از این روی می‌توان گفت ستاره مورد اشاره ابراهیم، همین ستاره بوده است، و آیه شریفه بر این ستاره بهتر منطبق می‌شود، زیرا بر حسب ظاهر، بین غروب ستاره و طلوع ماه فاصله نینداخته است. و از این ظهور استفاده می‌شود که طلوع ماه به دنبال غروب ستاره بوده، و این خود مؤید ما است. پاره‌ای از روایات هم که از ائمه اهل بیت (ع) نقل شده ادعای ما را تایید می‌کند، چون در این روایات دارد: ستاره مزبور، زهره بوده است. پس بنا بر این، ابراهیم  (ع) همین ستاره را دیده و قوم او نیز همان را می‌پرستیده و برایش قربانی می‌کرده‌اند، و این واقعه در یکی از شب‌های نیمه دوم ماه بوده و آن حضرت نخست زهره را در جهت غربی افق دیده و پس از غروب آن به طلوع ماه برخورده است. </p> <h3> <span class="title" rel="6_76">مراد از <em>رب</em> در کلام ابراهیم (ع) <span class="aya" rel="6_76" data-words="8-9">هذا ربی</span>، خداوند آفریدگار هستی نیست</span> </h3> <p> مراد از <em>رب</em> در آنجا که گفت: <span class="aya" rel="6_76" data-words="8-9">هذا ربی</span> همانا مالک چیزهایی است که مربوب آن پروردگارند، و رب مدبر امر آنها است، نه پروردگاری که آسمانها و زمین و هر چیز دیگری را از عدم به وجود آورده است، زیرا خدای سبحان، جسم و جسمانی نیست، و در ظرف زمان نمی‌گنجد، و مورد اشاره واقع نمی‌شود. از آیه‌ <span class="aya" rel="19_43" data-words="1-14">یا أبت إنی قد جاءنیمن العلم ما لم یأتک فاتبعنی أهدک صراطا سویا</span><span class="footnote" rel="1" title="پدر جان!به درستی که مرا از علم بهره‌هایی داده‌اند که به تو نداده‌اند، پس مرا پیروی کن تا به صراط مستقیم راهنماییت کنم سوره مریم آیه ۴۳">*</span> و سایر آیاتی که کلام ابراهیم را حکایت می‌کند برمی‌آید که   <code class="page" rel="7,247"/> آن جناب این معانی را می‌دانسته و این مقدار در باره خداوند سبحان معرفت داشته است که بداند ساحت مقدسش منزه‌تر از آن است که بتوان به او اشاره کرد-و اینکه اشاره به هر چیزی مستلزم تجسم و محدودیت آن است. علاوه بر اینکه خود بت‌پرستان و ستاره‌پرستان هم در مساله خلقت، شریکی برای خدا قائل نبودند، بلکه تنها می‌گفتند: خدایان ما که خود مخلوق و مصنوع و بالأخره محتاج خدای تعالی هستند، امتیازشان با سایر موجودات، این است که خداوند تدبیر و اداره مخلوقات را به آنها محول و واگذار کرده است، مثلا زیبایی آنها را به عده‌ای از آن خدایان و عدالت را به عده دیگر و ارزانی و رواج بازار را به دیگر خدایان تفویض نموده. و بعضی از آن خدایان را تنها مسئول اداره یک نوع و یا یک دسته از مخلوقات خود قرار داده است، مانند اله انسان و یا اله قبیله و یا الهی که مخصوص یک پادشاه و یا یک خان و رئیس قبیله است. آثار باستانی که از بت‌پرستان و ستاره‌پرستان قدیم به دست آمده و همچنین داستانها و اخباری که از آنان در کتابها ضبط گردیده و نیز اخبار بت‌پرستان و ستاره‌پرستانی که هم اکنون در اطراف دنیا هستند، همه و همه شاهد این مدعا هستند. </p> <h3> <span class="title" rel="6_76 6_78 6_79 6_74 6_75 6_77 6_80 6_81 6_82 6_83">اینکه ابراهیم (ع) نخست ستاره و ماه و خورشید را <em>رب</em> دانست، از باب محاجه به زبان خصم بوده است</span> </h3> <p> از همه اینها گذشته، آیه‌ <span class="aya" rel="6_78-79" data-words="12-32">قال یا قوم إنی بریء مما تشرکون، إنی وجهت وجهی للذی فطر السماوات و الأرض حنیفا و ما أنا من المشرکین</span> بخوبی بر این معنا دلالت دارد، زیرا از ظاهر آن پیدا است که آن جناب در مقام اثبات وجود آفریدگار نبوده، بلکه با فرض ربوبیت ستاره و ماه و خورشید و سپس اعراض و انصراف از آن فرض، می‌خواسته اثبات کند که برای پروردگار شریکی نیست، پس همه این قرائنی که در آیات مورد بحث و سایر آیاتی که کلام آن حضرت را حکایت می‌کند، وجود دارد، این معنا را می‌رساند که ابراهیم  (ع) این مساله را که برای جمیع موجودات، آفریدگار یگانه و بی شریکی هست و آن همان خداوند متعال است، و همچنین این معنا را که ناچار و ناگزیر برای آدمی رب و مدبری است، امر مسلمی می‌دانسته، و تنها در این جهت بحث می‌کرده که آیا این رب و مدبر همان آفریدگار یگانه است، و زمام تدبیر امور آدمی نیز مانند ایجاد و خلقتش در دست او است، یا آنکه بعضی از مخلوقات خود را مامور تدبیر امور انسان کرده و این کار را به او محول نموده است. و لذا همان اجرامی را که آنها می‌پرستیده‌اند مد نظر قرار داده و آنها را مدبر خود فرض کرده و سپس از آنها اعراض نموده است. </p> <p>در اینجا این سؤال پیش می‌آید که چطور می‌تواند باور کرد که ابراهیم (ع) کراتی از اجرام فلکی را مدبر و رب خود فرض کند و آن گاه در آن بحث نموده به اشتباه خود پی برده باشد، و حال آنکه ابراهیم از پیغمبران بزرگ است. جواب این سؤال این است که: <code class="page" rel="7,248"/> آری، از ظاهر این فرض کردن و سپس در آن فرض خدشه نمودن، همین معنا استفاده می‌شود، چون طبعا علم به نتیجه برهان پس از اقامه برهان پیدا می‌شود. لیکن این معنا به مقام نبوت ابراهیم (ع) ضرری نمی‌زند. برای اینکه همانطور که قبلا هم گفتیم از آیات مورد بحث چنین استفاده می‌شود که این داستان مربوط به سرگذشت دوران کودکی ابراهیم  (ع) است، و معلوم است که در چنین دورانی دل آدمی نسبت به مساله توحید و سایر معارف اعتقادی، مانند صفحه سفید و خالی از نقش و نوشته‌ای از هر نقش مخالفی خالی و فارغ است، و آدمی هر که باشد در این دوران وقتی شروع به کسب معارف می‌کند، ناچار چیزهایی را اثبات و چیزهای دیگری را انکار می‌کند تا آنکه سرانجام به عقاید صحیح می‌رسد، و چنین کسی در این نفی و اثباتها و افکار پریشانی که دارد مورد مؤاخذه قرار نمی‌گیرد، برای اینکه هیچ انسانی در بین دو مرحله ابتدای تمیز و مرحله رسیدن به معرفت کامل و علم به حق خالی از چنین افکاری نیست، و هر انسانی را که فرض کنیم، چنین روزهایی را در زندگی خود دارد، چرا که اگر نمی‌داشت و لحظاتی را که در آن لحظات از قصور جهل به مرحله علم به عقاید حقه می‌رسد به خود نمی‌دید عقلش او را مکلف به بحث و نظر در عقاید نمی‌کرد، و حال آنکه وجوب بحث و کنجکاوی در عقاید و تحصیل اعتقاد صحیح از ضروریات عقلی است. و اگر در قرآن کریم افرادی از بشر مانند مسیح و یحیی (ع) را می‌بینیم که قبل از رسیدن به چنین دورانی و بدون احتیاج به نفی و اثبات، عقاید حقه را دارا بوده‌اند، در حقیقت افرادی خارق العاده و استثناء از این سنت عمومی بوده‌اند، و وجود این افراد استثنایی باعث نمی‌شود که بگوییم هر انسانی اینطور است، یا هر پیغمبری اینگونه آفریده شده است. خلاصه اینکه: انسان از همان روزهای اول که جان در کالبدش دمیده می‌شود، واجد شرایط تکلیف به کسب عقاید حق و انجام اعمال صالح نیست، بلکه این استعداد و دارا بودن شرایط تکلیف به طور تدریج در وی پدید می‌آید. پس اگر بگوییم به طور کلی زندگی بشر به دو مرحله تقسیم می‌شود: یکی مرحله قبل از بلوغ که واجد صلاحیت عقاید صحیح نیست و دیگری مرحله بعد از آن که دارای چنین صلاحیتی می‌شود، درست گفته‌ایم. وقتی معلوم شد که این حکم کلی ما صحیح است، قهرا باید قبول کرد که بین این دو مرحله لحظاتی فاصله است که در آن لحظات عقل آدمی او را مکلف می‌کند که با هدایت فطرتش و از طریق استدلال، اعتقادات صحیح را تحصیل نماید، یعنی به او اجازه می‌دهد که یک بار خود را و سایر موجودات جهان را بدون پروردگار فرض نموده، و بار دیگر دارای صانعی یگانه دانسته و در بار سوم شریکی برای آن صانع فرض نموده، آن گاه نیک بنگرد که آیا آثار مشهود در عالم، کدامیک<code class="page" rel="7,249"/> از فرضیه‌هایش را تایید می‌کند تا به همان معتقد شود، و فرضیه‌های دیگرش را دور بیاندازد. </p> <p>چنین کسی مادامی که استدلالش تمام نشده و به نتیجه نرسیده، تکلیفش یکسره نشده است، و نمی‌توان چنین کسی را مسلمان و یا کافر نامید، زیرا او به اصطلاح از مقسم کفر و دین بیرون است، چون هنوز به یک طرف قطع پیدا نکرده است. وقتی این معنا روشن شد اینک می‌گوییم: اینکه ابراهیم (ع) اشاره به ستاره کرد و گفت: این پروردگار من است  و همچنین پس از دیدن ماه و خورشید گفت: <span class="aya" rel="6_76" data-words="8-9">هذا ربی</span> این عقیده نهایی او نبوده تا -العیاذ باللَّه-شرک ورزیده باشد، بلکه صرف فرضی است که باید در اطرافش بحث شده و در ادله و مؤیداتش دقت و تامل شود. </p> <p>این بود جواب از سؤال بالا. و این جواب گر چه در جای خود صحیح است و لیکن از آیات سوره مریم که در مقام حکایت احتجاجات ابراهیم در برابر پدرش می‌فرماید: <span class="aya" rel="19_43-47" data-words="1-61">یا أبت إنی قد جاءنی من العلم ما لم یأتک فاتبعنی أهدک صراطا سویا، یا أبت لا تعبد الشیطان إن الشیطان کان للرحمن عصیا، یا أبت إنی أخاف أن یمسک عذاب من الرحمن فتکون للشیطان ولیا، قال أ راغب أنت عن آلهتی یا إبراهیم لئن لم تنته لأرجمنک و اهجرنی ملیا، قال سلام علیک سأستغفر لک ربی إنه کان بی حفیا</span><span class="footnote" rel="1" title="ترجمه این آیات در چند صفحه قبل گذشت">*</span> چنین برمی‌آید که وی حقیقت امر را می‌دانسته و ایمان داشته که مدبر امورش و آن کسی که به او احسان نموده و در اکرامش از حد گذرانیده، همانا خدای سبحان است. بنا بر این، اینکه در برابر ستاره و ماه و خورشید گفت: <span class="aya" rel="6_76" data-words="8-9">هذا ربی</span> در حقیقت از باب تسلیم و به زبان خصم و دشمن حرف زدن است، وی در ظاهر خود را یکی از آنان شمرده و عقاید خرافی آنان را صحیح فرض نموده و آن گاه با بیانی مستدل، فساد آن را ثابت کرده است، و این نحو احتجاج بهترین راهی است که می‌تواند انصاف خصم را جلب کرده و از طغیان و تعصب او جلوگیری نماید و او را برای شنیدن حرف حق آماده سازد. </p> <h3> <span class="title" rel="6_76">ربوبیت ملازم با محبوبیت است و <span class="aya" rel="6_76" data-words="13-15">لا أحب الآفلین</span> یعنی من چیز متغیر را رب خود نمی‌دانم</span> </h3> <p> <span class="aya" rel="6_76" data-words="10-15">فلما أفل قال لا أحب الآفلین</span>  <em>افول</em> به معنی غروب است، ابراهیم (ع) اعتقاد به ربوبیت و خدایی کوکب را به غروب آن ابطال کرده و فرموده است: ستاره پس از غروب از بینندگان پنهان می‌شود، و چیزی که پنهان است چطور می‌تواند کار خود را که به عقیده آنان تدبیر عالم کون است، ادامه دهد؟ علاوه بر اینکه ارتباط بین <em>رب</em> و <em>مربوب</em> ارتباطی است حقیقی و واقعی   <code class="page" rel="7,250"/> که باعث محبت مربوب نسبت به رب خود می‌شود، و تکوینا آن را مجذوب و تابع این می‌سازد، و اجرام فلکی دارای چنین جذبه‌ای نیستند و جمال و زیبایی آنها عاریتی و متغیر است، و مجذوب شدن در برابر چنین چیزی معنا ندارد، و اگر می‌بینید مردمی مادی در برابر زیبایی‌های ناپایدار دنیا، خود باخته و شیفته آن می‌شوند در حقیقت از ناپایداری آن غفلت می‌ورزند و در اثر سرگرمی و استغراقی که دارند، به یاد زوال و فنای آنها نمی‌افتند، و معقول نیست که پروردگار آدمی مانند زیبایی‌ها و تجملات ناپایدار دنیا، در معرض مرگ و حیات، ثبوت و زوال، طلوع و غروب، ظهور و خفا، پیری و جوانی، زشتی و زیبایی و امثال این دگرگونیها واقع گردد، و این مطلب گر چه ممکن است به نظر بعضی‌ها مطلبی خطابی، یا بیانی شعری باشد، و لیکن اگر دقت بفرمائید خواهید دید که برهانی است قطعی بر مساله توحید. </p> <p>و به هر حال، ابراهیم (ع) مساله ربوبیت کوکب را از راه اینکه غروب و تغیر بر آن عارض می‌شود ابطال کرده است. حال یا منظورش از اینکه او کوکب را دوست نمی‌دارد چون دستخوش غروب می‌شود، این بوده که مساله بطلان ربوبیت آن را به کنایه برساند، چنان که امام صادق (ع) می‌فرماید: آیا دین چیزی جز مهر و محبت است؟ یا اینکه برهانش متقوم بر دوست نداشتن بوده، و اگر هم در این بین، اسمی از غروب برده در حقیقت خواسته است همان دوست نداشتن خود را توجیه کند. چون دوست نداشتن چیزی با ربوبیت آن منافات دارد. زیرا ربوبیت ملازم با محبوبیت است، و چیزی که از نظر نداشتن زیبایی واقعی و غیر قابل تغییر و زوال نمی‌تواند محبت فطری و غریزی انسان را به خود جلب نماید، مستحق ربوبیت نیست. </p> <p>البته این وجه با ظهور آیه و سیاق احتجاج، بیشتر و بهتر می‌سازد. بنا بر این می‌توان گفت که ابراهیم (ع) در این کلام خود به ملازمه‌ای که بین <em>دوست داشتن</em> و <em>بندگی کردن</em> و یا بین <em>معبود بودن</em> و <em>محبوبیت</em> است، اشاره کرده. و اما اینکه او در ابطال ربوبیت کوکب به وصفی استناد کرد که در خورشید و ماه نیز وجود داشته و سپس همان احتجاج در ابطال ربوبیت ستاره را در آن دو نیز تکرار نمود، یا از این نظر بوده که وی شمس و قمر را مانند کوکب به همان احتمالی که در کوکب گذشت، تا آن روز ندیده بوده و سابقه‌ای از طلوع و غروب آن دو نداشته است. و یا از این جهت بوده که مخاطبین در قضیه کوکب، غیر از مخاطبین در شمس و قمر بوده‌اند. </p> <p>و <span class="phrase">اما اینکه چرا در نفی محبت، کلمه <em rel="fa_6_76_15-15" data-sentence="32:169">آفلین</em> را به کار برد که صیغه‌ای است مخصوص ذوی العقول، گویا برای اشاره به این بوده که فاقد عقل و شعور، به هیچ وجه استحقاق<code class="page" rel="7,251"/> ربوبیت را ندارد.</span> هم چنان که قسمت دیگر از کلمات وی که فرمود: <span class="aya" rel="19_42" data-words="4-18">یا أبت لم تعبد ما لا یسمع و لا یبصر و لا یغنی عنک شیئا</span><span class="footnote" rel="1" title="ای پدر!چرا می‌پرستی چیزی را که نه می‌شنود و نه می‌بیند و نه تو را در حاجتی دستگیری نموده و از آن بی‌نیازت می‌سازد؟ سوره مریم آیه ۴۲">*</span> و همچنین این قسمت از کلماتش که قرآن کریم آن را حکایت کرده و فرموده: <span class="aya" rel="26_70-74" data-words="1-28">إذ قال لأبیه و قومه ما تعبدون، قالوا نعبد أصناما فنظل لها عاکفین، قال هل یسمعونکم إذ تدعون، أو ینفعونکم أو یضرون، قالوا بل وجدنا آباءنا کذلک یفعلون</span><span class="footnote" rel="2" title="به یاد آر آن زمانی را که ابراهیم به پدر و قومش گفت: چه چیزی را پرستش می‌کنید؟ گفتند: بت‌هایی را می‌پرستیم و برایشان خاضع می‌شویم گفت: آیا وقتی آنها را بخوانید دعایتان را می‌شنوند؟ و آیا این بت‌ها برای شما نفع و ضرری دارند؟ گفتند نه و لیکن پدران خود را یافتیم که این چنین می‌کردند">*</span> اشاره به این معنا دارد. زیرا نخست از آنان می‌پرسد چه می‌پرستید؟ مثل اینکه اصلا از معبود آنان اطلاعی ندارد. و وقتی در جوابش اجسام و هیکل‌های بی شعور را به خدایی معرفی می‌کنند، این بار می‌پرسد آیا این خدایان شما دارای علم و قدرت هستند یا نه. و در این سؤال نیز مانند آیه مورد بحث، وصف مخصوص صاحبان عقل یعنی: <em>یسمعون</em> ،  <em>ینفعون</em> و <em>یضرون</em> را به کار برده، و همه اینها همانطوری که گفته شد، برای اشاره به این است که معبود بایستی دارای عقل و شعور باشد. </p> <p><code class="aya" rel="6_77"/> <span class="aya" rel="6_77" data-words="1-7">فلما رأی القمر بازغا قال هذا ربی...</span>  <em>بزوغ</em> به معنای طلوع است. قبلا بیان کردیم که چگونه کلمه <em>فلما</em> قضیه را به ما قبل خود مربوط و متصل می‌سازد و نیز گفتیم که جمله‌ <span class="aya" rel="6_76" data-words="8-9">هذا ربی</span> بر سبیل افتراض و یا مماشات با خصم است. </p> <p> <span class="aya" rel="6_77" data-words="11-18">لئن لم یهدنی ربی لأکونن من القوم الضالین</span> -این جمله به منزله کنایه از بطلان ربوبیت قمر است، چرا که آن جناب در آغاز بحث، ربوبیت کوکب را به ملاک غروب کردن که ملاکی است عام، ابطال کرده بود. آن گاه وقتی به ماه می‌رسد و می‌بیند که آن نیز غروب کرد، برمی‌گردد به آن حرفی که در باره کوکب فرموده بود: من غروب کنندگان را دوست نمی‌دارم لا جرم بدون اینکه دوباره همان حرف را تکرار کند، به کنایه از آن گفت: اگر پروردگار هدایتم نکند... ، و این کلام به خوبی می‌فهماند که گفتار قبلی‌اش که فرموده بود:  ماه پروردگار من است نیز ضلالت است، و اگر بخواهد بر آن ضلالت ایستادگی به خرج دهد، یکی از همان گمراهانی خواهد بود که قائل به ربوبیت قمر بودند. </p>   <p>سوره شعراء آیه 70-74 <code class="page" rel="7,252"/> و از این کلام چند نکته استفاده می‌شود: اول اینکه: در زمان آن جناب و موقعی که در باره ماه چنین حرفی را گفته است، اقوامی ماه‌پرست وجود داشته‌اند، هم چنان که جمله‌ <span class="aya" rel="6_78" data-words="13-18">یا قوم إنی بریء مما تشرکون</span> که در آیه بعدی است نیز خالی از دلالت بر این معنا نیست. </p> <p>دوم اینکه: ابراهیم (ع) در این حرفی که در باره ستاره و خورشید و ماه زده است، نظر صحیح و یقینی و هدایت الهی و فیض پروردگار خود را جستجو می‌کرده و این معنا به یکی از آن دو وجهی که گذشت از کلام آن جناب استفاده می‌شود. و آن دو وجه یکی این بود که کلام را حمل بر معنای حقیقی نموده و بگوییم منظور آن حضرت این بوده که از راه فرضیه به حق مطلب رسیده و برای خود اعتقاد یقینی کسب کند. و دیگری این بود که کلام را حمل بر ظاهر نموده و بگوییم ابراهیم (ع) از راه مماشات و تسلیم این سخن را گفته و خواسته است فساد آن را بیان کند. </p> <p>سوم اینکه: ابراهیم (ع) یقین به این معنا داشته که او دارای پروردگاری است که هدایت و سایر امورش را متکفل است، و اگر در این آیات واقعا یا ظاهرا از پروردگار خود جستجو و بحث کرده، منظورش این بوده که بفهمد آیا آن کسی که امورش را عهده‌دار است، همان آفریدگار آسمان و زمین است، یا آنکه یکی از آفریده‌های او است؟ و وقتی برایش معلوم شد که ستاره و ماه شایستگی ربوبیت را ندارند-چون از نظرش ناپدید شدند-ناگزیر اظهار امیدواری کرد و گفت: اگر پروردگارم مرا به سوی خود راهنمایی نکند، از گمراهان خواهم بود. </p> <h3> <span class="title" rel="6_78">وجه <span class="phrase">آوردن ضمیر مذکر برای <em rel="fa_6_78_3-3" data-sentence="21:103">شمس</em> که مؤنث است در کلام ابراهیم (ع): <span class="aya" rel="6_78" data-words="6-9">هذا ربی هذا أکبر</span></span> </span> </h3> <p> <span class="aya" rel="6_78" data-words="1-9">فلما رأی الشمس بازغة قال هذا ربی هذا أکبر</span> کلام در اینکه چگونه لفظ <em>فلما</em> دلالت بر ارتباط کلام به ما قبل خود دارد، و اینکه معنای جمله <em>هذا ربی</em> چیست، عینا همان کلامی است که در آیه قبل ذکر شد. </p> <p>ابراهیم (ع) در این جستجوی خود، دو نوبت به خطا بودن فرضیه‌اش پی برده بود، و با این حال دیگر جا نداشت که در باره آفتاب، همان فرضیه غلط را تکرار کرده و بگوید:  این پروردگار من است . <span class="phrase">لذا برای اینکه بهانه‌ای در دست داشته باشد اضافه کرد که: <em>این بزرگتر است</em> و اما اینکه چرا به خورشید به لفظ <em>هذا</em> اشاره کرد با اینکه <em rel="fa_6_78_3-3" data-sentence="145:506">شمس</em> در لغت عرب مؤنث است و باید به لفظ <em>هذه</em> به آن اشاره شود، جوابش به طوری که قبلا هم اشاره کردیم این است که در این نیز نکته‌ای است و آن این است که قرآن کریم می‌خواهد بفهماند ابراهیم (ع) در این بحث واقعا آفتاب را نمی‌شناخته، یا خود را به جای کسی فرض<code class="page" rel="7,253"/> کرده که اصلا آفتاب را ندیده و نمی‌داند که این جرم یکی از اجرام آسمانی است که در هر شبانه روزی یک بار طلوع نموده و غروب می‌کند، و نمی‌داند که پیدایش شبانه روز و فصول چهارگانه، مستند به آن است، و آثار دیگری نیز دارد.</span> چون استعمال اسم اشاره مذکر برای کسی که نوع مشار الیه را تشخیص نمی‌دهد راحت‌تر است. </p> <p>و لذا خود ما وقتی شبحی را از دور می‌بینیم قبل از اینکه تشخیص دهیم مرد است یا زن می‌پرسیم: <em>من هذا</em> هم چنان که در جایی که تشخیص نداده‌ایم شبه مزبور انسان است و یا چیز دیگر، می‌پرسیم: ما هذا-چیست این؟ . </p> <p>و به طوری که قبلا نیز اشاره کردیم، هیچ بعید نیست که ابراهیم (ع) در آن موقعی که اشاره به آفتاب می‌کرده، نسبت به خصوصیات آن جاهل بوده، و اولین باری بوده که از نهانگاه خود، چشم به جهان‌وسیع گشوده، و مجتمعی از بشر و اجرامی در آسمان یکی بنام ستاره و یکی ماه و یکی خورشید دیده، و از جهت نداشتن معرفت و آشنایی به خصوصیات آنها به هر کدام که رسیده فرموده: <span class="aya" rel="6_76" data-words="8-9">هذا ربی</span>. جمله‌ <span class="aya" rel="6_76" data-words="10-15">فلما أفل قال لا أحب الآفلین</span> هم تا اندازه‌ای این احتمال را تایید می‌کند برای اینکه از این جمله استفاده می‌شود که ابراهیم بعد از دیدن ستاره و یا ماه و خورشید، گفته است: <span class="aya" rel="6_76" data-words="8-9">هذا ربی</span> آن گاه بی اطلاع از اینکه بعد از مدتی این جرم غروب خواهد کرد، بر همان گفتار خود ثابت ماند تا جرم غروب کرد، آن وقت فهمیده است که اشتباه کرده و جرم مزبور پروردگار او نبوده است. چون اگر مانند یکی از ماها سابقه ذهنی از غروب جرم می‌داشت که همان بار اول و بدون فاصله جواب خود را می‌داد که: این پروردگار من نیست، برای اینکه این جرم به زودی غروب خواهد کرد، هم چنان که همین معنا را در باره اصنام انجام داده و همین که فهمید پدرش این چوبی را که هم اکنون به شکل مخصوصی ساخته می‌پرستد بدون درنگ گفت: <span class="aya" rel="6_74" data-words="7-17">أ تتخذ أصناما آلهة إنی أراک و قومک فی ضلال مبین</span> و نیز پرسید: <span class="aya" rel="19_42" data-words="4-18">یا أبت لم تعبد ما لا یسمع و لا یبصر و لا یغنی عنک شیئا</span>. </p> <p>البته این احتمال است، و در مقابل آن همان احتمال دوم است که گفتیم ابراهیم  (ع) خواسته است با قوم خود مماشات کند، و اگر در باره این اجرام ایستاد تا غروب کنند آن وقت از گفته خود برگشت، برای این بوده که قدم به قدم احتجاج خود را با محسوسات مردم پیش ببرد، هم چنان که وقتی بت‌ها را می‌شکند و بت بزرگ را باقی می‌گذارد و می‌گوید این بت بزرگ خدایان شما را شکسته، تا به خوبی آنان را به عاجز بودن بت‌ها واقف سازد و برای آنان حتمی کند که این سنگ و چوب‌ها نمی‌توانند حتی از خودشان دفع شری کنند تا<code class="page" rel="7,254"/> چه رسد به دیگران. </p> <h3> <span class="title" rel="6_78 6_76 6_74 6_75 6_77 6_79 6_80 6_81 6_82 6_83">اقوال مختلفی که در توجیه تذکیر ضمیر در جمله مزبور گفته شده است</span> </h3> <p> این بود توجیهی که برای مذکر آوردن لفظ <em>هذا</em> به نظر ما رسید. البته سایر مفسرین هم برای آن توجیهات دیگری کرده‌اند، از آن جمله بعضی گفته‌اند: چون اشاره به شمس با لفظ  <em>هذا</em> صحیح نیست، لذا باید اشاره در این آیه را، تاویل کرده و گفت اشاره مزبور به مشار الیه و یا به جرم نورانی آسمانی بوده نه به شمس و معنای آن این است که: این مشار الیه و یا این جرم نورانی پروردگار من است، و این از سایر اجرام بزرگتر است . </p> <p>این وجه گر چه در جای خود وجه صحیحی است، و ممکن است به اینگونه تاویلات لفظ <em>هذا</em> را به جای <em>هذه</em> استعمال کرد، و لیکن گفتگو در این است که قرآن کریم چرا چنین کرده و چه نکته‌ای منظور بوده است، چون تا نکته‌ای در کار نباشد معنا ندارد در جای مؤنث مذکر به کار برده شود. زیرا اگر چنین چیزی جایز باشد، باید بدون در نظر داشتن هیچ نکته و یا ضرورتی بتوان به هر مؤنث قیاسی یا سماعی ضمیر و اسم اشاره مذکر ارجاع کرد و اگر هم کسی اعتراض کرد که چرا چنین کردی در جوابش گفت مرجع این ضمیر مؤنث،  <em>شخص</em> است نه خود آن؟ و حال آنکه چنین عملی مستلزم نسخ لغت و مسخ ادبیت آن است. </p> <p><span class="phrase">بعضی دیگر گفته‌اند: این از باب متابعت مبتدا با خبر در تذکیر و تانیث است، چون در جمله مورد بحث کلمه <em>رب</em> و کلمه <em rel="fa_6_78_9-9" data-sentence="118:320">اکبر</em> هر دو خبر برای <em>هذا</em> و هر دو مذکر بودند، از این رو <em>هذا</em> هم که مبتدای آن دو بود مذکر آمد، هم چنان که در آیه‌ <span class="aya" rel="6_23" data-words="1-7">ثم لم تکن فتنتهم إلا أن قالوا</span> به خاطر مؤنث بودن <em>فتنه</em> که-بنا بر قرائت به فتح-خبر است، عامل اسم هم با اینکه اسم مذکر بود، مؤنث آمده است.</span> </p> <p>این وجه نیز گر چه در جای خود صحیح است، لیکن اشکال در مذکر بودن مبتدا (هذا) عینا در مذکر بودن خبر (رب) نیز می‌آید، برای اینکه بت‌پرستان هم همانطوری که خدایان مذکر داشتند و آن را اله می‌خواندند خدایان مؤنثی هم اثبات می‌کردند که آنان را <em>الاهه</em> و یا  <em>ربه</em> و یا دختر خدا و همسر خدا می‌نامیدند و چون شمس هم از خدایان مؤنث است جا داشت قرآن کریم هم آن را <em>ربه</em> بخواند پس داستان متابعت مبتدا با خبر رفع اشکال نمی‌کند، نه از <span class="aya" rel="6_76" data-words="8-9">هذا ربی</span> و نه از <span class="aya" rel="6_78" data-words="8-9">هذا أکبر</span> برای اینکه لفظ اکبر از صیغه‌های تفصیل است که قاعده در آن این است که وقتی خبر قرار گرفت، مذکر و مؤنث آن یکسان می‌شود، به این معنا که هم در مذکر گفته می‌شود: زید افضل من عمرو و هم در مؤنث گفته می‌شود: لیلی اجمل من سلمی و قبول نداریم که داستان متابعت مبتدا از خبر، حتی در چنین صیغه‌ای هم جریان داشته باشد. <code class="page" rel="7,255"/> بعضی دیگر گفته‌اند: تذکیر اسم اشاره در اینجا، برای تعظیم آفتاب است، چون مقام، مقامی است که گفتگو از ربوبیت آفتاب است، و این گفتار هر چه هم غلط باشد، باز نباید به خاطر غلط بودن آن، نسبت مؤنث بودن به <em>رب</em> داد، لذا به خاطر حفظ احترام مقام ربوبیت اسم اشاره مذکر آمده است. </p> <p>این وجه نیز صحیح نیست، برای اینکه مشرکین مؤنث بودن را، از نواقصی که تنزیه معبود از آن واجب باشد، نمی‌دانستند، به دلیل اینکه اهل بابل خودشان به خدایان مؤنثی قائل بودند، از آن جمله الاهه <em>نینو</em> بود که معتقد بودند مادر خدایان است، و الاهه <em>نین‌کاراشا</em> بود که می‌گفتند دختر خدا <em>آنو</em> است، و الاهه <em>مالکات</em> بود که می‌گفتند همسر خدا  <em>شاماش</em> است، و الاهه <em>زاربانیت</em> بود که می‌گفتند خدای رضاع است، و دیگر الاهه  <em>آنوناکی</em> بوده است. طائفه‌ای از مشرکین عرب هم ملائکه را به عنوان دختران خدا می‌پرستیدند، بلکه در تفسیر آیه‌ <span class="aya" rel="4_117" data-words="1-6">إن یدعون من دونه إلا إناثا</span><span class="footnote" rel="1" title="سوره نساء آیه ۱۱۷">*</span> نیز روایت شده است که به طور کلی عرب بت‌های خود را <em>إناث-مادگان</em> می‌نامیدند، مثلا می‌گفتند ماده بنی فلان و مقصودشان بت مورد پرستش آن قبیله بود. </p> <p>بعضی دیگر در رفع این اشکال گفته‌اند: قوم ابراهیم آفتاب را مذکر می‌دانسته و برای او همسری بنام <em>انونیت</em> قائل بوده‌اند و از این جهت بوده که قرآن کریم هم اشاره به آن را مذکر آورده است. </p> <p><span class="phrase">جواب اینحرف نیز به خوبی روشن است، زیرا اگر قوم ابراهیم چنین عقیده‌ای هم داشته‌اند خود شمس را مذکر می‌پنداشتند، نه لفظ شمس را و کلام در لفظ <em rel="fa_6_78_3-3" data-sentence="139:57">شمس</em> است پس به هر حال می‌بایستی اشاره به آن مؤنث آورده می‌شد.</span> علاوه بر اینکه جمله دیگری که در کلام ابراهیم خطاب به نمرود است منافات با این معنا دارد، زیرا در این جمله ابراهیم می‌فرماید: <span class="aya" rel="2_258" data-words="35-38">فأت بها من المغرب</span><span class="footnote" rel="2" title="سوره بقره آیه ۲۵۸">*</span> و حال آنکه اگر قوم ابراهیم چنین عقیده‌ای می‌داشتند باید ابراهیم می‌گفت: <em>فات به</em> . </p> <p>بعضی دیگر از مفسرین گفته‌اند: زبان ابراهیم و قومش سریانی بوده، و در این لغت قواعد عربی جاری نبوده است، و در ضمائر و اسماء اشاره فرقی بین مذکر و مؤنث نمی‌گذاشتند، قرآن کریم هم به خاطر حفظ و رعایت آن لغت فرق نگذاشته است. </p> <p>     <code class="page" rel="7,256"/> جواب این سخن این است که قواعد لفظ عرب اجازه چنین مراعاتی را نمی‌دهد، علاوه بر اینکه خدای تعالی در قرآن مجید از ابراهیم احتجاجات و ادعیه زیادی حکایت کرده که در موارد بسیاری از آن رعایت تذکیر و تانیث شده است، با این حال چه شده است که تنها در آیه مورد بحث ما، این معنا را رعایت نکرده؟ </p><h3> <span class="title" rel="6_75 6_76 6_77 6_74 6_78 6_79 6_80 6_81 6_82 6_83">سخن غریب و نادرست یکی از مفسرین که مدعی است ابراهیم (ع) به زبان عربی سخن می‌گفته است</span> </h3> <p> در اینجا بد نیست خاطر نشان سازیم که یکی از مفسرین، بعد از آنکه وجه مزبور را نقل کرده اشکال غریبی به آن کرده است، و آن این است که گفته: زبان ابراهیم (ع) و همچنین اسماعیل و هاجر سریانی نبوده، بلکه او و قومش به زبان عربی قدیم حرف می‌زده‌اند. </p> <p>آن گاه در تقریب ادعای خود گفته است: دانشمندان باستانشناس این معنا را به ثبوت رسانیده‌اند که عرب جزیره در زمانهای قدیم سرزمینهای کلدان و مصر را استعمار کرده و لغت عرب از همان ابتدای تاریخ در این سرزمینها رخنه کرده و بر زبانهای خود آنان برتری و غلبه یافته است، و پاره‌ای از همین دانشمندان صریحا گفته‌اند که پادشاه معاصر ابراهیم (ع) همان  <em>حمورابی</em> بوده که خود مردی از نژاد عرب است، و در عهد عتیق به کاهن اللَّه العلی  وصف شده، و نیز در آن کتاب ذکر نموده که: همین پادشاه بود که از خدا برکت را برای ابراهیم مسألت نمود، و ابراهیم هم از هر چیزی یک دهم را به او داد. </p> <p>سپس مفسر مذکور اضافه کرده است که معروف و مشهور در کتب حدیث و تاریخ عرب نیز این است که ابراهیم (ع) فرزندش اسماعیل را با مادرش هاجر مصری به وادی حجاز-همانجایی که پس از چندی شهر مکه ساخته شد-انتقال داد و خداوند جماعتی از قوم <em>جرهم</em> را مسخرشان نمود تا با این مادر و فرزند در آن سرزمین مسکن گزیدند، و ابراهیم  (ع) گاهی به زیارتشان می‌آمد و در سفری به اتفاق فرزندش اسماعیل بیت اللَّه الحرام را بنا نهادند، و دین اسلام را در بلاد عربی انتشار دادند. و نیز در حدیث است که: وقتی ابراهیم به دیدن فرزندش آمده بود هنگامی رسید که اسماعیل به شکار رفته بود پس چند جمله‌ای با همسر او که از قوم جرهم بود حرف زد و او را شایسته همسری فرزندش ندانست. بعد از مدتی بار دیگر به زیارت فرزند آمد باز هم او را نیافت، با همسر دیگر او به گفتگو پرداخت، همسر اسماعیل به او تعارف کرد که فرود آید پس از اینکه ابراهیم پیاده شد عروسش آب حاضر کرد و سرش را شستشو داد. ابراهیم از حرکات عروس خوشحال گردید، و او را برای همسری فرزندش پسندید و برای او دعای خیر نمود. اینها همه شواهدی است که دلالت می‌کند بر اینکه زبان ابراهیم (ع) عربی بوده است. </p> <p>این بود ادعا و دلیل مفسر مزبور، و ناگفته پیداست که هیچ یک از دلیل‌های وی معتبر<code class="page" rel="7,257"/> و قابل اعتماد نیست، برای اینکه تسلط عرب جزیره بر مصر و کلدان و اختلاطشان با مردم این دو کشور باعث نمی‌شود که بکلی زبان بومی آنان که یکی قبطی و دیگری سریانی بوده از بین رفته و به زبان عربی مبدل شود و هر چه هم مؤثر باشد بیش از این نیست که مقداری از واژه‌های آن زبان در این زبان و مقداری از اسماء و لغات این زبان در آن زبان وارد شود، هم چنان که در قرآن کریم هم از اینگونه لغات مانند <em>قسطاس</em> و <em>استبرق</em> و امثال آنها که در اصل عربی نیستند دیده می‌شود. </p> <p>و اما اینکه گفته است: حمورابی پادشاه معاصر ابراهیم (ع) بوده است، با تاریخ صحیح زندگی او و آثاری که از خرابه‌های بابل کشف شده و سنگ نبشته‌هایی که از آنجا به دست آمده است و قوانین و سیره‌ای را که وی در کشورش اجرا می‌کرده-و آن قوانین بر اساس آنچه که امروزه به دست ما رسیده، قدیمی‌ترین قانون تدوین شده در عالم است- مطابقت ندارد. </p> <p>بعضی از باستانشناسان چنین می‌گویند: حمورابی بین سالهای (1728) و (1686) قبل از میلاد سلطنت می‌کرده، و بعضی دیگر گفته‌اند که: وی در میان سالهای (2287- 2232) قبل از میلاد بر بابل دست یافته است، و حال آنکه ابراهیم (ع) در حدود سنه  (2000) قبل از میلاد می‌زیسته. علاوه بر این، حمورابی مردی بت‌پرست بوده، و از کلماتش که در آثار مستخرجه به دست آمده، پس از بیان شریعت و قوانین خود از بت‌ها استمداد کرده، و برای بنای شریعتش و اینکه مردم به شریعت او عمل کنند، و دشمنان و مخالفین آن نابود شوند دست به دامان بت‌ها شده است. </p> <p>و اما داستان آوردن اسماعیل و مادرش را به تهامه، و بنا نهادن خانه کعبه و اشاعه دین خدا و تفاهمش با اعراب، هیچ دلالتی بر اینکه آن جناب به لغت عرب سخن می‌گفته است، ندارد.<span class="footnote" rel="1" title="در این مورد رجوع کنید به کتاب &lt;em&gt;شریعة حمورابی&lt;/em&gt; تالیف دکتر عبد الرحمن کیالی و سایر تالیفات دیگر که در این باره نگاشته شده">*</span> اینک به اصل بحث برمی‌گردیم و می‌گوییم: همانطوری که گفته شد کلمه <em>فلما</em>  ما بعد خود را به ما قبل مرتبط ساخته و دلالت می‌کند بر اینکه در آن لحظه‌ای که ماه غروب کرد، ابراهیم (ع) آفتاب را دید که طلوع می‌کند، و این معنا تنها در بلادی اتفاق می‌افتد که در عرض شمالی (همانند بلاد کلدان) باشد. و نیز باید فصل هم فصل پاییز و یا زمستان باشد که   <code class="page" rel="7,258"/> شب‌ها طولانی‌تر است. مخصوصا اگر ماه در یکی از برجهای جنوبی مانند برج قوس و جدی بوده باشد، در چنین شرایطی است که ماه در نیمه دوم ماه‌های قمری قبل از طلوع آفتاب، غروب می‌کند. در ذیل آیه‌ <span class="aya" rel="6_76-77" data-words="1-22">فلما جن علیه اللیل رأی کوکبا قال هذا ربی فلما أفل قال لا أحب الآفلین، فلما رأی القمر بازغا قال هذا ربی</span> نیز قبلا گفتیم که ظاهر کلام و مؤیدات دیگر که همراه آن است، دلالت دارد بر اینکه ابراهیم (ع) در شبی از شب‌های نیمه دوم ماه این گفتگو را داشته و کوکب هم همان ستاره زهره بوده است. </p> <p>و آن جناب، اول آن را در جهت مغرب و در حال سرازیری به طرف انتهای افق مشاهده کرده و پس از لحظه‌ای که از نظرش ناپدید شده، ماه را دیده است که از طرف مشرق طلوع می‌کند. بنا بر این، از این آیات به دست می‌آید: که ابراهیم (ع) قبل از فرا رسیدن شب و روز، مشغول احتجاج با قوم خود در باره بت‌ها بوده، و این احتجاج هم چنان ادامه داشته، تا شب فرا رسیده و چشمش به ستاره زهره که معبود طائفه‌ای از آن قوم بوده، افتاده است، و ناچار سرگرم به احتجاج و استدلال علیه آنان شده است، و در عین سرگرمیش منتظر بوده ببیند کار این ستاره به کجا می‌کشد، تا آنکه می‌بیند پس از ساعات کوتاهی، غروب کرد. لذا همین معنا را حجت خود قرار داده‌و از ربوبیت آن بیزاری جسته است، در همین حال بوده که می‌بیند ماه از طرف مشرق سرزد، باز به احتجاج خود ادامه داده و روی سخن را متوجه مردمی می‌کند که قائل به ربوبیت ماه بوده و در همانجا حضور داشته‌اند، نخست از باب مماشات می‌گوید:  این است پروردگار من آن گاه حرکت ماه را تحت مراقبت قرار داده سپس می‌بیند که آن نیز غروب کرد. </p> <p>البته همانطوری که گفته شد، آن شب از شب‌های طولانی نیمه دوم ماه بوده که قرص قمر در نیم دایره کوتاهتری از مدارات جنوبی سیر می‌کند، و در نتیجه زودتر هم غروب می‌نماید. خلاصه هم چنان سرگرم در احتجاج بوده تا ماه نیز فرو نشسته است، لا جرم از ربوبیت آن هم بیزاری جسته و از خدای خود درخواست راهنمایی کرده و از خطر گمراهی به او پناه برده است. در همین حال بوده است که جرم آفتاب از افق سرزده است، وقتی دید که این از آن دو تا بزرگتر است، باز با اینکه به بطلان ربوبیت ستاره و ماه پی برده بود، به عذر اینکه این بزرگتر است از راه افتراض یا مماشات گفت: این است پروردگار من آن گاه حرکت آفتاب را زیر نظر قرار داد تا آنکه آن هم به پشت افق فرو نشست، لذا از ربوبیت آن هم بیزاری جسته یکباره حساب خود را با قوم خویش که مرکب از این طوایف بودند، تصفیه کرده و گفت: ای قوم من<code class="page" rel="7,259"/> بیزارم از این چیزهایی که شما شریک خدا قرار می‌دهید آن گاه به اثبات ربوبیت خدای سبحان پرداخته و گفته است: من بدون هیچ انحرافی روی خود را متوجه آن کسی می‌کنم که آسمانها و زمین را آفریده است و من از مشرکین نیستم یعنی هیچکدام از آفریده‌های او را شریک او قرار نخواهم داد. </p> <p>قبلا هم این معنا را خاطر نشان ساخته بودیم که قرار داشتن آیه‌ <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span> در وسط این آیات، خود دلیل بر این است که ابراهیم (ع) احتجاجاتی را که با قوم خود داشته، همه را از مشاهده ملکوت آسمانها و زمین استفاده و تلقی کرده بوده، و در نتیجه خداوند هم آن یقینی را که نتیجه این ارائه می‌باشد، ارزانیش داشته. و این خود، روشن‌ترین گواه بر این است که حجت‌های آن جناب حجت‌هایی برهانی بوده که از قلبی آکنده از یقین، سرچشمه می‌گرفته است. پس، از آنچه تا کنون گفته شد، چند نکته روشن گردید: </p><h3> <span class="title" rel="6_76">جمله: <span class="aya" rel="6_76" data-words="13-15">لا أحب الآفلین</span> حجتی است یقینی و برهانی بر مبنای محبت و عدم محبت، نه حجتی عوامانه و غیر برهانی</span> </h3> <p> نکته اول: جمله‌ <span class="aya" rel="6_76" data-words="13-15">لا أحب الآفلین</span> حجتی است یقینی و برهانی که مبنای آن عدم حب و منافات افول و غروب با ربوبیت است و از کلمات بعضی از مفسرین برمی‌آید که خواسته است بگوید: حجت مذکور حجتی است عوامانه و غیر برهانی، و در حقیقت تعریضی است بر نادانی مردم در پرستیدن ستارگانی که هم از نظرهایشان ناپدید می‌شوندو هم اینکه هیچ گونه علمی به عبادت آنان ندارند و مبنای آن هم عدم حب نیست بلکه همان افول و ناپدید شدن است، به شهادت اینکه افول را منافی با ربوبیت دانسته نه طلوع را، چون طلوع مبنای ربوبیت است و چون از صفات <em>رب</em> یکی این است که ظاهر باشد. </p> <p>و لیکن این شخص غفلت ورزیده است از اینکه: اولا-قرار داشتن جمله‌ <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span> در بین آیات متضمن و در بردارنده حجت، خود دلیل روشنی است بر اینکه حجت مزبور از مشهودات ملکوتی ابراهیم که ملاک یقین به خدا و آیات او است، گرفته شده است، با این حال چگونه تصور می‌شود که حجت او عوامانه و غیر برهانی باشد. </p> <p>و <span class="phrase">ثانیا-به فرضی که مبنای آن بر افول بوده باشد، باز هم حجت از برهانی بودن خارج نمی‌شود، زیرا بنا بر این فرض هم، می‌توان گفت که ابراهیم (ع) با ذکر کلمه <em rel="fa_6_76_15-15" data-sentence="148:100">آفلین</em>  هم اشاره به برهان ادعای خود کرده، و هم سبب برائت خود را از ربوبیت جرم و شی‌ء مزبور بیان نموده است.</span> زیرا این معنا به خوبی واضح است که اگر انسان پروردگار خود را پرستش می‌کند برای این است که او رب و مدبر امور آدمی است، حیات و روزی و صحت و فراوانی<code class="page" rel="7,260"/> نعمت و امنیت و علم و قدرت و هزاران امثال آن را به او افاضه کرده، و او در بقای خود از هر جهت بستگی و تعلق به پروردگار خود دارد، و یکی از فطریات بشر همین است که حوائج خود را و آن کسی را که حوائجش به دست او برآورده می‌شود، دوست بدارد، و حتی هیچ سوفیست و شکاکی هم در این معنا شک و تردید ندارد که سبب پرستش پروردگار همانا دوست داشتن او است، به خاطر جلب منفعت یا دفع ضرر و یا هر دو. </p> <p>هم چنان که برائت و بیزاری از ربوبیت چیزی که بقاء ندارد، نیز از فطریات اولیه بشر است. و اگر طغیان غریزه حرص و یا شهوت نظر او را متوجه لذت‌های فانی نموده و او را از تامل و دقت در اینکه این لذت بقایی ندارد، باز بدارد، در حقیقت انحراف از فطرت بوده مانند طغیان حرارت غریزی تب که بیماری محسوب می‌شود. لذا قرآن کریم هم در مذمت دنیا و بر حذر داشتن مردم از اینکه فریفته آن شوند، تمسک به همین فانی بودن آن کرده. و از آن جمله فرموده است: <span class="aya" rel="10_24" data-words="1-41">إنما مثل الحیاة الدنیا کماء أنزلناه من السماء فاختلط به نبات الأرض مما یأکل الناس و الأنعام حتی إذا أخذت الأرض زخرفها و ازینت و ظن أهلها أنهم قادرون علیها أتاها أمرنا لیلا أو نهارا فجعلناها حصیدا کأن لم تغن بالأمس</span><span class="footnote" rel="1" title="محققا مثل زندگی دنیا مانند آبی است که آن را از آسمان نازل کردیم و سبزه‌های زمین از آنچه که مردم و چهارپایان از آن می‌خورند با آن (آب) آمیخته شد تا زمانی که زمین زینت خود را گرفت و زیور پوشید و اهل آن گمان بردند که قدرتی بر آن دارند شبانه یا روزانه، امر ما رسیده پس او را درو شده قرار دادیم، مانند اینکه دیروز نبود سوره یونس آیه ۲۴">*</span> و نیز فرموده: <span class="aya" rel="16_96" data-words="1-8">ما عندکم ینفد و ما عند الله باق</span><span class="footnote" rel="2" title="آنچه در دست شما است از بین می‌رود و آنچه نزد خدای تعالی است باقی می‌ماند سوره نحل آیه ۹۶">*</span> و همچنین فرموده است: <span class="aya" rel="28_60" data-words="11-17">و ما عند الله خیر و أبقی</span><span class="footnote" rel="3" title="و آنچه در نزد خدا است بهتر و پایدارتر است سوره شوری آیه ۳۶">*</span>. </p> <p>منظور ابراهیم (ع) هم از اینکه فرمود: <span class="aya" rel="6_76" data-words="13-15">لا أحب الآفلین</span> همین بوده که به قوم خود بفهماند، چیزی که برای آدمی باقی نمی‌ماند و از انسان غایب می‌شود، لیاقت این را ندارد که آدمی به آن دل ببندد و آن را دوست بدارد، و آن پروردگاری‌که آدمی پرستش می‌کند باید کسی باشد که انسان به حکم فطرت ناگزیر باشد، دوستش بدارد. پس نباید چیزی باشد که دستخوش زوال گردد. و بنا بر این، اجرام فلکی که دستخوش غروب می‌شوند، شایستگی ندارند که اسم <em>رب</em> بر آنها اطلاق شود و به طوری که ملاحظه می‌کنید این کلام برهانی است که       <code class="page" rel="7,261"/> هم عوام آن را می‌فهمند و هم خواص. </p> <p>و ثالثا-مفسر مزبور بین <em>بزوغ</em> و <em>ظهور</em> خلط کرده و گفته است: ظهور، منافی با ربوبیت نیست، بلکه مبنای ربوبیت بر آن است، زیرا یکی از صفات رب همین است که ظاهر باشد. این کلام، خلط است میان <em>ظهور</em> و <em>بزوغ</em>  (طلوع). و <em>بزوغ</em> به معنای ظهور بعد از خفا است، و معلوم است که این نحو ظهور با ربوبیت منافات دارد. و در آیه شریفه، غیر از بزوغ اسمی از ظهور دیگری برده نشده است. پس، سؤال از اینکه چرا مبنای کلام را بر <em>افول</em> قرار داد، نه بر بزوغ و طلوع بر جای خود باقی است، و توجیه مفسر سابق الذکر، جواب قانع کننده‌ای از این سؤال نبود. و جواب همان است که ما گفتیم. و خلاصه‌اش این بود که: مبنای کلام بر محبت و عدم محبت است، نه بر افول. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">وجه اینکه ابراهیم (ع) افول را در احتجاج آورد نه طلوع را. و بیان اینکه مشرکین معتقد به اینکه اجرام سه گانه دارای مقام ایجاد و تدبیرند، نبوده‌اند</span> </h3> <p> نکته دوم: این است که اگر در آیه شریفه، افول را در حجت اخذ کرد، نه بزوغ و طلوع را، برای این بود که گر چه هم افول و هم بزوغ هر دو منافی با ربوبیت می‌باشند، لیکن بزوغ سبب دوست نداشتن نیست، و چون مبنای برهان بر محبت بود، از این جهت لازم بود همان افول را در حجت اخذ کند. از اینجا وجه بطلان کلام صاحب کشاف هم ظاهر می‌شود چون وی در توجیه اینکه چرا ابراهیم (ع) علیه مشرکین احتجاج کرد به افول قمر، نه به طلوع آن و حال آنکه هر دو انتقال از حالی به حالی دیگر و هر دو منافی با ربوبیت است؟ گفته: برای اینکه احتجاج به افول روشن‌تر است، زیرا افول علاوه بر اینکه انتقال هست، دارای نقیصه بیشتری نیز هست، و آن <em>خفا</em> و <em>احتجاب</em> است. این بود توجیه زمخشری، و خواننده محترم به خوبی فهمید که اتکای برهان اصلا بر افول نیست، تا آن سؤال پیش آید و نیاز به چنین جوابهایی باشد، بلکه مبنای برهان بر دوست نداشتن است و بس. </p> <p>نکته سوم: اینکه مقصود از احتجاج مورد بحث و نفی ربوبیت اجرام سه‌گانه این بوده که اعتقاد مشرکین را به اینکه این اجرام مدبر عالم ارضی یا تنها جهان انسانی هستند، ابطال نماید. و اما ربوبیت به معنای مقامی که ایجاد و تدبیر هر دو به آن مقام منتهی می‌شود، خود مشرکین هم چنین اعتقادی نداشته‌اند، و این معنا را منکر نبوده‌اند که ایجاد، تنها و تنها مستند به خدای تعالی است، و معبودهای آنان در مساله خلقت شریک خدا نیستند. </p> <p>از اینجا اشکالی که متوجه کلام بعضی از مفسرین است به خوبی روشن می‌گردد، و آن کلام این است که: اگر می‌بینید در این آیه، <em>افول</em> مبدأ و تکیه‌گاه برهان قرار گرفته است، برای این بوده که افول مستلزم امکان است، و امکان هم مساوق با احتیاج، و هر ممکنی، ناگزیر محتاج به ممکنی دیگر است تا آنکه سلسله ممکنات و احتیاجات، منتهی به<code class="page" rel="7,262"/> موجودی واجب الوجود شود. و همچنین اشکالی که در کلام عده‌ای دیگر است، این است که: افول و غروب خود برهان نفی ربوبیت هر غروب کننده‌ای است، برای اینکه غروب عبارت است از حرکت، و معلوم است که برای هر حرکتی محرکی لازم است، و برای آن محرک هم محرکی دیگر تا آنکه منتهی شود به محرکی که خود متحرک نباشد، و آن همانا خدای عز اسمه می‌باشد. </p> <h3> <span class="title" rel="6_76">اشکالاتی که بر اقوالی که در توجیه‌ <span class="aya" rel="6_76" data-words="13-15">لا أحب الآفلین</span> بر مبنای اینکه افول مبنای برهان است وارد شده است</span> </h3> <p> توضیح اشکال اینکه: این دو بیان گر چه هر دو در جای خود صحیح و حجتی برهانیند اما این دو برهان در برابر کسی اقامه می‌شود که بخواهد غیر از خدای سبحان چیز دیگری را سبب ایجاد و تدبیر بداند، و گویا که ستاره‌پرستان و سایر فرق شرک معتقد بودندبر قدم زمانی اجرام آسمانی، و می‌گفتند که این اجرام قابل کون و فساد نبوده و به یک حرکت دائمی متحرکند. اما در عین حال، این معنا را منکر نبودند که تمامی این اجرام و موجودات، معلول و آفریده خدا هستند، و هیچ یک از آن اجرام-نه در وجود و نه در آثار وجودش-بی نیاز از خدای سبحان نیست، بنا بر این، چون در امر خلقت کسی نیست که غیر خدا را مؤثر بداند، از این رو این دو بیان دو حجتی است که باید تنها علیه منکرین خدا اقامه شود نه علیه فرقه‌های مشرکین. و روی سخن ابراهیم (ع) با همین مشرکین بوده است نه منکرین آفریدگار. </p> <p>علاوه بر اینکه وقتی آیه شریفه ناظر به این دو حجت است، که مبنای آن و تکیه‌گاهش مساله <em>افول</em> بوده باشد. و ما قبلا این معنا را روشن کردیم که تکیه‌گاه برهان ابراهیم مساله افول نیست، بلکه داستان عدم حب است. بعضی دیگر به گونه‌ای دیگر اشکال کرده‌اند، و آن این است که: افول را به معنای مکان و حرکت تفسیر نمودن، تفسیر به مباین است، برای اینکه عرب از افول این معانی را نمی‌فهمد و این اشکال وارد نیست، زیرا مفسرین مزبور نمی‌خواستند که بگویند افول به معنای امکان و یا به معنای حرکت است، بلکه می‌گویند: <em>افول</em> از این جهت دلیل قرار گرفته است که مستلزم امکان و یا حرکت و تغییر است، آن هم نه از جهت اینکه <em>غیبت</em> بعد از <em>حضور</em> ، و <em>خفاء</em> بعد از ظهور است، چون افول به این معنا را اگر از این جهت که مستلزم امکان و تغییر است، صرفنظر کنیم به اعتراف خود ایراد کننده منافاتی با مقام ربوبیت نداشته و در حق خدای تعالی نیز صادق است زیرا خدای تعالی نیز از مشاعر و حواس ما غایب است، بدون اینکه تحول و تغییر حال داده و غیبتش بعد از حضور و خفائش بعد از ظهور باشد، و اما اصل خفا و غیبت و افول در باره‌اش صادق می‌آید. </p> <p>خواهید گفت: غیب و خفاء پروردگار، از ناحیه ما و مستند به شغل‌هایی است که ما<code class="page" rel="7,263"/> را از حضور در حضرتش باز می‌دارد، نه از ناحیه او و مستند به محدودیت او و قصور استیلاء و احاطه او باشد. لیکن این حرف فائده‌ای ندارد برای اینکه غیبت این اجرام و مخصوصا خورشید هم به خاطر حرکت روزانه و از ناحیه ما است، این مائیم که از جهت اینکه جزئی از اجزای زمینیم به حرکت یومیه زمین متحرکیم، و در نتیجه از محاذات و مقابله با این اجرام، خارج شده و به تبع زمین، مواجه با سمت مخالف آنها شده و آن اجرام از نظرمان غایب می‌شوند. پس در حقیقت این ماییم که بر آن اجرام طلوع نموده و از آنها غروب و غیبت می‌کنیم، و این خطاء در حس است که به نظر ما چنین می‌رساند که اجرام بر ما طلوع و از ما غروب می‌کنند. </p> <h3> <span class="title" rel="6_76 6_74 6_75 6_77 6_78 6_79 6_80 6_81 6_82 6_83">وجه جامعی که فخر رازی برای توجیه آیه بر همان مبنا ذکر کرده است و اشکال آن وجه</span> </h3> <p> فخر رازی در تفسیر خود خواسته است بین همه وجوهی که در توجیه آیه ذکر شد جمع کند، لذا گفته است: <em>افول</em> عبارت است از غیبت بعد از ظهور ناچار این سؤال پیش می‌آید که اگر ابراهیم (ع) افول را دلیل بر بطلان ربوبیت این اجرام گرفته است به خاطر این بوده است که <em>افول</em> دلیل بر <em>حدوث</em> است، چون از مقوله حرکت است. و بنا بر این‌چرا آن حضرت به طلوع آن اجرام تمسک نکرد، و حال آنکه طلوع نیز از مقوله حرکت و دلیل بر حدوث است؟ جواب این سؤال این است که: گر چه طلوع و غروب هر دو دلالت بر حدوث دارند، ولی انبیا (ع) در مقام دعوت خلق به سوی خدا، ناگزیرند دلیلی اقامه کنند که ظاهر و روشن باشد و همه مردم-از تحصیل کرده و عوام، تیزهوش و کودن بتوانند آن را درک نمایند، و مساله دلالت حرکت بر حدوث، در عین اینکه دلالتی است یقینی لیکن از آن ادله‌ای نیست که قابل فهم برای عموم باشد، و تنها افاضل و تحصیل کرده‌ها می‌توانند آن را بفهمند، به خلاف افول که دلالتش روشن و قابل فهم عموم است، و همه می‌دانند که ستاره وقتی غروب کرد اثرش نیز از بین می‌رود. </p> <p>و نیز بعضی از محققین گفته‌اند که: سقوط به مرحله امکان نیز خود یک نحو <em>افول</em>  است، و بنا بر این، کلام ابراهیم (ع) بهترین بیان در این مقام است، زیرا هم خواص استفاده خود را از آن می‌برند، و هم مردم متوسط، و هم عوام. </p> <p>اما خواص-اینان می‌فهمند که <em>افول</em> مساوق با امکان است، و هر ممکنی محتاج به غیر و آن غیر نیز محتاج به غیر است تا اینکه سلسله ممکنات و احتیاجات منتهی به کسی شود که منزه از امکان و احتیاج باشد، چنان که فرمود: <span class="aya" rel="53_42" data-words="1-5">و أن إلی ربک المنتهی</span>. </p> <p>و <span class="phrase">اما متوسطین-آنان نیز می‌فهمند که <em>افول</em> از مقوله حرکت و هر متحرکی هم حادث و هر حادثی هم محتاج به قدیم قادر است، پس چیزی که دستخوش افول است نمی‌تواند  <em rel="fa_6_74_9-9" data-sentence="157:62">اله</em> باشد و اله تنها آن کسی است که این جرم غروب کنند محتاج او است.</span> <code class="page" rel="7,264"/> و اما عوام-آنان هم به قدر فهم خود فهمیده و به خود می‌گویند افول به معنای غروب و غروب هم به معنای زوال نور و از بین رفتن نیرو و قدرت است، و در حقیقت چیزی که دستخوش افول می‌شود، شبیه سلطان معزولی است که دیگر اثر و نیرویی ندارد، و چیزی که چنین باشد شایسته پرستش نیست. </p> <p>پس این کلام کوتاه، یعنی جمله‌ <span class="aya" rel="6_76" data-words="13-15">لا أحب الآفلین</span> کلمه‌ای است که هم مقربین از آن بهره می‌برند، و هم اصحاب یمین و هم اصحاب شمال، و چنین کلامی کامل‌ترین ادله و بهترین برهان است. </p> <h3> <span class="title" rel="6_76 6_74 6_75 6_77 6_78 6_79 6_80 6_81 6_82 6_83">نکته‌ای در مورد ترتیب احتجاجات ابراهیم (ع) علیه بت پرستان و ستاره پرستان</span> </h3> <p> علاوه بر این، در این کلام کوتاه، یک نکته باریک دیگری نیز هست، و آن این است که ابراهیم (ع) با مردمی احتجاج و مناظره می‌کرده که اطلاعاتی از نجوم داشته و معتقد بودند که ستاره وقتی که در ربع شرقی آسمان در حال صعود باشد نیرویش قوی‌تر و اثرش بیشتر از سایر نقاط مدار است، هم چنان که در موقع غروب و در نقطه غربی افق اثرش کمتر و نیرویش ضعیف‌تر است. ابراهیم (ع) با کلام کوتاه خود اشاره به این نکته دقیق کرده و فهمانید که معبود آن کسی است که هیچوقت تغییر حالت ندهد و قدرتش مبدل به عجز، و کمالش دستخوش نقصان نگردد، و شما خود معتقدید که اثر و نیروی کوکب در وقتی که صعود می‌کند، با آن وقتی که مشرف به غروب است، یکسان نیست. بنا بر این، از نظر علمای نجوم هم میان افول و طلوع فرق بوده و در افول خاصیت بیشتری برای ابطال ربوبیت کواکب هست. </p> <p>این بود آن مقدار از کلام فخر رازی که محل حاجت و نیاز ما بود.<span class="footnote" rel="1" title="تفسیر کبیر فخر رازی، ج ۱۳، ص ۵۳">*</span> اگر خواننده محترم در آنچه بیان گردید دقت نماید، خواهد فهمید که این تفننی که فخر رازی مرتکب شده و تقسیمی که برای برهان کرده و هر سهمی را به یک طایفه از نفوس داده، نه لفظ آیه دلالت بر آن دارد و نه شبهه ستاره‌پرستان و اصحاب نجوم با آن رفع می‌شود، برای اینکه صابئین و اصحاب نجوم نمی‌گفتند که فلان جرم سماوی، الهی است واجب الوجود، دارای قدرتی مطلق و قوه‌ای غیر متناهی تا ابطال عقیده‌شان محتاج به این حرفها باشد. بلکه معتقد بودند که ستاره مزبور هم مانند سایر موجودات، موجودی است ممکن و معلول ذات باری تعالی. اما چیزی که هست اینست که این موجود دارای حرکتی است دائمی که با حرکت خود، زمین و عوالم زمینی را تدبیر می‌نماید. و خواننده محترم می‌داند که هیچیک از سخنان فخر رازی جوابگوی این عقیده نمی‌شود، و گویا خودش هم متنبه به این معنی شده   <code class="page" rel="7,265"/> است، و لذا بعد از سخنانی که ما آن را نقل کردیم، تازه در کلامی طولانی و خسته کننده برای رفع این اشکال دست و پا کرده و اتفاقا نتوانسته جواب صحیحی از آب درآورد. همه اینها صرفنظر از اشکالی بوده است که بر حجت دومی وارد است، و آن این است که حجت مزبور به بیانی که فخر رازی کرده بود، حجت تمامی نیست. زیرا حرکت اگر دلالت بر حدوث متحرک می‌کند، از جهت وصف تحرکش می‌باشد نه از جهت ذاتش، و توضیح این اشکال و تمام کلام در آن موکول است به محل مناسب که اگر مناسبتی پیش آمد، ثابت خواهیم کرد که اگر هم بخواهیم به برهان حرکت تمسک کنیم-با اینکه جای تمسک به آن نیست-باید آن را به بیانی که ما کردیم تقریب کرد نه به بیانی که فخر رازی کرده است. </p> <p>نکته چهارم: ابراهیم (ع) این احتجاجات را به ترتیب آن حقایقی که خدای تعالی به وسیله ملکوت آسمانها و زمین نشانش می‌داده و تا آنجا که جریان محاجه با پدرش به وی اجازه می‌داده ردیف کرده و ترتیب داده است، و اگر در احتجاج خود تمسک به محسوسات می‌کرده، از آن جهت بوده که قبلا هم به آن اشاره گردید که وی تا آن موقع آشنایی و سابقه ذهنی به حوادث روزانه آسمان و زمین نداشته، و یا از این جهت بوده که می‌خواسته با مردم از راه محسوسات خودشان احتجاج کند، از اینرو سخن خود <span class="aya" rel="6_76" data-words="8-9">هذا ربی</span> را وقتی گفت که هر یک از اجرام سه‌گانه را درخشان و در حال طلوع دید و کلام خود <span class="aya" rel="6_76" data-words="13-15">لا أحب الآفلین</span> و مانند آن را هنگام افول آنها ایراد کرد. </p> <p>بنا بر این دیگر جای این سؤال باقی نمی‌ماند که چرا بار اول احتجاج به غروب شمس نکرد با اینکه در آن روزی که متصل به این شب می‌شد هم قوم خود را دیده بود و هم شمس را. </p> <p>زیرا همانطوری که گفته شد احتمال دارد آن روز اولین روزی بوده که به قصد محاجه و مناظره با قومش، از نهانگاه خود بیرون آمده، و در آن روز نمی‌توانسته، هم به احتجاج علیه بت‌پرستی بپردازد، و هم در باره ستاره‌پرستی احتجاج کند، ناگزیر آن روز را تا به آخر به احتجاج با پدرش پرداخته و بلافاصله پس از فراغت از آن کار شب فرا رسیده است. </p> <p>البته احتمالات دیگری هم در بین هست، مانند اینکه آن روز اتفاقا هوا ابری بوده و آفتاب دیده نمی‌شده است تا بر بطلان ربوبیت آن احتجاج کند. یا اینکه ممکن است معمول مردم این بوده که برای پرستش خدایان خود و آوردن قربانی‌ها، تنها در اول روز اجتماع می‌کرده‌اند، و در ما بقی روز، ابراهیم آنان را نمی‌دیده است، آن هم ابراهیمی که بنایش بر این بوده که مردم را با هر چیزی که با آن احتجاج می‌کرده روبرو کند. </p> <h3> <span class="title" rel="6_77 6_74 6_75 6_76 6_78 6_79 6_80 6_81 6_82 6_83">هدایت، همیشه از ناحیه خدا است و ضلالت از ناحیه انسان-هیچ چیز غروب کننده و از کف رونده، شایسته محبت و تعلق خاطر نیست</span> </h3> <p> نکته پنجم: این آیات به طوری که دیگران هم گفته‌اند دلالت می‌کند بر اینکه هدایت<code class="page" rel="7,266"/> همیشه از ناحیه خدا است، به خلاف ضلالت، چنان که از جمله‌ <span class="aya" rel="6_77" data-words="11-18">لئن لم یهدنی ربی لأکونن من القوم الضالین</span> برمی‌آید که انسان به واسطه نقصی که در ذات خود دارد اگر هدایت خدایی نباشد، از گروه گمراهان خواهد شد. و آیه شریفه‌ <span class="aya" rel="24_21" data-words="19-32">و لو لا فضل الله علیکم و رحمته ما زکی منکم من أحد أبدا</span><span class="footnote" rel="1" title="و اگر فضل و رحمت خدا شامل حال شما نشود هرگز یکی از شما از آلودگیها پاک و مصون نمی‌ماند سوره نور آیه ۲۱">*</span> و همچنین آیه‌ <span class="aya" rel="28_56" data-words="1-11">إنک لا تهدی من أحببت و لکن الله یهدی من یشاء</span><span class="footnote" rel="2" title="به درستی که تو نمی‌توانی هر که را بخواهی هدایت کنی، بلکه خدا است که هر که را بخواهد هدایت می‌کند سوره قصص آیه ۵۶">*</span> و آیاتی دیگر نیز دلالت بر این معنا دارند. </p> <p>البته آیات دیگری هم هست که اضلال را نیز به خدا نسبت می‌دهند، لیکن امثال آیه <span class="aya" rel="2_26" data-words="38-43">و ما یضل به إلا الفاسقین</span><span class="footnote" rel="3" title="و با آن گمراه نمی‌کند مگر فاسقان را سوره بقره آیه ۲۶">*</span> نیز در بین هست که آن آیات را تفسیر نموده و بیان می‌کند که آن ضلالتی که به خدا نسبت داده شده است ضلالتی است که اشخاص به کیفر نافرمانی‌هایشان و از جهت استحقاقی که دارند به آن مبتلا می‌شوند، نه ضلالت ابتدایی، و ما قبلا در تفسیر آیه فوق پیرامون این معنا بحث و گفتگو کردیم. </p> <p>نکته ششم: ابراهیم (ع) این دلیل و حجت را بر علیه ربوبیت اجرام سه‌گانه اقامه کرده که هر غروب کننده را به علت غروب کردنش دوست نمی‌دارد، و غروب هر چیز عبارت است از اینکه انسان آن چیز را بعد از یافتن، از دست داده و گمش کند. و چیزی که دارای چنین وصفی است، شایستگی ندارد که محبت و دلبستگی آدمی-که ملاک و مجوز عبادت و پرستش است-به آن تعلق گیرد، و چون این وصف در جمیع جسمانیات هست و همه موجودات مادی، رو به زوال و نیستی و هلاکتند، از این جهت باید گفت که در حقیقت حجت ابراهیم (ع) حجتی است علیه جمیع انحای شرک و وثنیت. نه تنها مساله بت‌پرستی و ستاره‌پرستی، حتی عقایدی را هم که بعضی از مشرکین در باره الوهیت ارباب انواع و موجودات نورانی ما فوق ماده و طبیعت و منزه از جسمیت و حرکت دارند نیز ابطال می‌کند. برای اینکه خود اینان قبول دارند که این موجودات به فرض هم که به قول آنان وجود داشته باشند با همه صفاتی که در جوهره ذات آنها و همه شرافتی که در وجود آنها فرض کرده‌اند در برابر نور قیومی مستهلک و در برابر قهر احدیت مقهورند. و چون چنین هستند نمی‌توانند مورد محبت و دلبستگی قرار بگیرند، و در حقیقت محبت به آنها محبت به آن کسی است که امور آنها را تدبیر می‌کند. </p> <h3> <span class="title" rel="6_79"><span class="phrase">معنای <em rel="fa_6_79_5-5" data-sentence="6:32">فطر</em> و <em rel="fa_6_79_5-5" data-sentence="60:16">فطرت</em> و <em rel="fa_6_79_9-9" data-sentence="116:0">حنیف</em></span> </span> </h3> <p> <code class="aya" rel="6_79"/> <span class="aya" rel="6_79" data-words="1-6">إنی وجهت وجهی للذی فطر السماوات...</span> <span class="phrase">راغب در مفردات خود گفته است: معنای اصلی کلمه <em rel="fa_6_79_5-5" data-sentence="45:279">فطر</em> چاک زدن چیزی است از طرف درازای آن، مثلا گفته می‌شود فطر فلان کذا-فلانی فلان چیز را چاک زد این معنای اصلی فطر است، البته مشتقات آن، معانی دیگری را می‌دهند، مثلا افطر فلان فطورا- فلانی فطور خورد <em>، و</em> فطور آن چیزی است که روزه‌دار با خوردن آن روزه خود را بشکند یا افطار کند.</span> و نیز انفطر انفطارا-درخت شکفت، و یا زمین روئیدن آغاز کرد <em>، و در جمله </em> <span class="aya" rel="67_3" data-words="15-18">هل تری من فطور</span> به معنای اختلال است، و البته اختلال و از هم پاشیدگی دو قسم است: یکی آن اختلالی که دارای مفسده است، و یکی آنکه از روی مصلحت انجام می‌شود، در آیه شریفه‌ <span class="aya" rel="73_18" data-words="1-6">السماء منفطر به کان وعده مفعولا</span> -روزی که آسمان شکافته و از هم پاشیده می‌شود، و وعده‌های او عملی و تخلف ناپذیر است به معنای قسم دوم آمده است. و در  <em>فطرت الشاة</em> به معنای دوشیدن گوسفند است با دو انگشت، و در <em>فطرت العجین</em> به معنای نان فطیر پختن و خمیر را قبل از ورآمدن نان کردن است. </p> <p>و <span class="phrase">یکی دیگر از مشتقات این کلمه لفظ <em rel="fa_6_79_5-5" data-sentence="32:256">فطرت</em> است، و معنایش این است که:  خداوند چیزی را طوری بیافریند که خواه ناخواه فعلی از افعال را انجام داده و یا اثر مخصوصی را از خود ترشح دهد و به همین معنا در آیه‌ <span class="aya" rel="30_30" data-words="5-10">فطرت الله التی فطر الناس علیها</span> به کار رفته.</span> </p> <p>زیرا در این آیه اشاره کرده است به اینکه خداوند مردم را طوری آفریده که طبعا و به ارتکاز خود، خدا را بشناسند. و <span class="aya" rel="30_30" data-words="5-6">فطرت الله</span> عبارت است از قدرت بر شناختن ایمانی که با آب و گل آدمی سرشته شده است، چنان که آیه شریفه‌ <span class="aya" rel="31_25" data-words="1-10">و لئن سألتهم من خلق السماوات و الأرض لیقولن الله</span> به آن اشاره می‌کند. و <span class="phrase">در باره معنای <em rel="fa_6_79_9-9" data-sentence="14:141">حنیف</em> گفته است: <em>حنف</em> به معنای اعراض از گمراهی و میل به استقامت است، هم چنان که <em>جنف</em> به معنای اعراض از استقامت و میل به گمراهی است.</span> و اگر می‌بینید حاجیان و هر کسی را که ختنه شده است حنیف می‌نامند برای اشاره به این است که این اشخاص متدین به دین ابراهیم (ع) هستند. و <em>أحنف</em>  کسی را گویند که در پایش کژی باشد، و این از باب تفاؤل است. بعضیها هم گفته‌اند که: از این باب نیست، بلکه استعاره است برای مجرد کجی.<span class="footnote" rel="1" title="مفردات راغب ص ۳۸۲">*</span> اینک در تفسیر آن می‌گوییم: پس از آنکه ابراهیم (ع) از شرک قومش و از شرکای آنان با گفتن‌ <span class="aya" rel="6_78" data-words="13-16">یا قوم إنی بریء...</span> تبری جست و حال آنکه تدریجا به آن رسید زیرا   <code class="page" rel="7,268"/> نخست با جمله‌ <span class="aya" rel="6_76" data-words="13-15">لا أحب الآفلین</span> اظهار کرد که دل من علقه و دلبستگی به این شرکا ندارد، آن گاه با جمله‌ <span class="aya" rel="6_77" data-words="11-18">لئن لم یهدنی ربی لأکونن من القوم الضالین</span> گوشزدشان کرد که پرستش شرکا گمراهی است، و در مرحله آخر با جمله‌ <span class="aya" rel="6_78" data-words="13-18">یا قوم إنی بریء مما تشرکون</span> صریحا بیزاری خود را اعلام نمود، اینک با جملات آیه مورد بحث به سوی توحید تام گراییده، ربوبیت و معبودیت را منحصرا برای کسی اثبات می‌کند که آسمانها و زمین را از نیستی به هستی درآورده، و بت‌پرستی و شرک را از خود نفی کرده و می‌فرماید: <span class="aya" rel="6_79" data-words="1-14">إنی وجهت وجهی للذی فطر السماوات و الأرض حنیفا و ما أنا من المشرکین</span> بنا بر این معنای اینکه گفت:  روی خود را متوجه آن کسی می‌کنم... کنایه از این است که من با عبادت خود تنها به سوی خداوند روی می‌آورم، چون لازمه عبودیت و مربوبیت این است که مربوب در نیروی خود و اراده‌اش وابسته به رب خود باشد، و او را بخواند، و در جمیع کارهایش به او رجوع کند، و معلوم است که دعا و رجوع، جز با توجیه وجه و روی آوردن، محقق نمی‌شود. </p> <h3> <span class="title" rel="6_79 6_74 6_75 6_76 6_77 6_78 6_80 6_81 6_82 6_83">توجیه وجه به سوی خدا به معنای عبادت او است</span> </h3> <p> بنا بر این، توجیه وجه، کنایه است از همان عبادت که آن نیز عبارت است از دعا و رجوع. </p> <p>ابراهیم (ع) در این کلام خود صریحا از پروردگار خویش اسم نبرده بلکه وصفی از اوصاف او را ذکر کرده است که احدی حتی مشرکین هم در آن وصف نزاع و خلافی ندارند. و آن وصف عبارت بود از خالق بودنش برای زمین و آسمان ، و این معنا را هم به طور عادی بیان نکرد و نگفت: پس روی خود را متوجه خالق زمین و آسمانها می‌کنم <em>بلکه به عبارت</em> موصول <em>و</em> صله <em>: </em> کسی که آسمانها و زمین را خلق کرده تعبیر نمود، تا دلالت بر عهد نموده و امر بر احدی از آنان مشتبه نگردد، و لذا گفت: <span class="aya" rel="6_79" data-words="4-8">للذی فطر السماوات و الأرض</span> یعنی من با عبادت خود روی به درگاه کسی می‌آورم که ایجاد هر چیزی منتهی به او است و خود شما هم او را ما فوق خدایان خود می‌شناسید. <span class="phrase">آن گاه با کلمه <em rel="fa_6_79_9-9" data-sentence="15:248">حنیفا</em> شرکایی را که مشرکین اثبات می‌کردند نفی نموده و فهمانید که من از آن شرکا اعراض کرده و بدرگاه خداوند میل نموده و رو به سوی او می‌آورم ، سپس همین معنا را با جمله‌ <span class="aya" rel="6_79" data-words="10-14">و ما أنا من المشرکین</span> تاکید نمود.</span> </p> <p>پس در مجموع، این آیه، هم اثبات معبودیت برای خداوند هست و هم نفی شریک از او، قریب به آنچه که کلمه طیبه‌ <span class="aya" rel="37_35" data-words="6-9">لا إله إلا الله</span> آن را بیان می‌نماید. </p> <p> <span class="phrase"><em>لام</em> ی که در <em rel="fa_6_79_4-4" data-sentence="21:547">للذی</em> است لام غایت و به معنای <em>الی</em> است، و در خیلی از موارد همانطوری که <em>الی</em> در غایت استعمال می‌شود <em>لام</em> هم به کار می‌رود، از آن جمله است<code class="page" rel="7,269"/> جمله‌ <span class="aya" rel="2_112" data-words="3-5">أسلم وجهه لله</span><span class="footnote" rel="1" title="سوره بقره آیه ۱۱۲">*</span> و جمله‌ <span class="aya" rel="31_22" data-words="1-6">و من یسلم وجهه إلی الله</span><span class="footnote" rel="2" title="سوره لقمان آیه ۲۲">*</span> که در اولی <em>لام</em> و در دومی <em>الی</em> به کار رفته است.</span> </p> <p>و <span class="phrase">در اینکه از میان همه صفات خاصه پروردگار و در میان الفاظی که دلالت بر خلقت دارند مانند <em>بارئ</em> ، <em>خالق</em> و <em>بدیع</em> فقط <em rel="fa_6_79_5-5" data-sentence="136:93">فاطر</em> را برگزید اشاره است به اینکه آن دینی که ابراهیم (ع) از میان ادیان انتخابش کرده دین فطرت است.</span> و لذا در قرآن کریم هم مکررا دین توحید را به دین ابراهیم و دین حنیف و دین فطرت وصف کرده است. چون دین توحید دینی است که معارف و شرایع آن، همه بر طبق خلقت انسان و نوع وجودش و بر وفق خصوصیاتی که در ذات او است و به هیچ وجه قابل تغییر و تبدیل نیست، بنا نهاده شده، و باید هم همین طور باشد چون به طور کلی دین عبارت است از طریقه‌ای که پیمودنش آدمی را به سعادت حقیقی و واقعیش برساند و سعادت واقعی او رسیدن به غایت و هدفی است که وضع ترکیبات وجودش اجازه رسیدن به آن را به او بدهد. و خلاصه اینکه: مجهز به وسایل رسیدن به سوی آن هدف و تکامل باشد، و محال است آدمی و یا هر مخلوق دیگری به کمالی برسد که بر حسب خلقتش مجهز به وسایل رسیدن به آن نباشد و یا مجهز به وسایلی باشد که مخالف و ضد آن کمال باشد، مثلا کار انسان به جایی برسد که دیگر محتاج غذا و زناشویی و معاشرت و تشکیل اجتماع نباشد، و حال آنکه او مجهز به جهاز هاضمه و جهاز تناسلی و شرایط معاشرت و اجتماع است، و کارش به جایی برسد که مانند مرغ در فضا طیران نموده و یا مانند ماهی در قعر دریا شنا کند، در حالی که مجهز به وسایل آن نیست. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">اسلام، دین مطابق با فطرت انسانی و نوع وجودی آدمی است</span> </h3> <p> پس دین صحیح و حق آن دینی است که با نوامیس فطرت و وضع خلقت بشر وفق دهد. و حاشا بر ساحت ربوبی حق، که آدمی و یا هر مکلف دیگری را که فرض شود به سوی سعادتی راهنمایی کند که خلقتش موافق و مجهز به وسایل رسیدن به آن نباشد. پس اینکه بشر را دعوت به دین اسلام یعنی به خضوع در برابر حق تعالی کرده برای این است که خلقت بشر هم بر آن دلالت نموده و او را به سوی آن هدایت می‌کند. </p> <p><code class="aya" rel="6_80"/> <span class="aya" rel="6_80" data-words="1-11">و حاجه قومه قال أ تحاجونی فی الله و قد هدان...</span> خدای تعالی احتجاجات ابراهیم (ع) را دو قسم کرده است: یکی آن احتجاجاتی که تا کنون ابراهیم با مردم داشت، و دیگر آن محاجه و مناظره‌ای است که مردم     <code class="page" rel="7,270"/> </p><h3> <span class="title" rel="6_80 6_74 6_75 6_76 6_77 6_78 6_79 6_81 6_82 6_83">بخش دوم احتجاجات ابراهیم (ع) که محاجه آن حضرت است با مشرکین بعد از اعلام بیزاری از بت‌ها</span> </h3> <p> بعد از شنیدن بیزاری ابراهیم از بت‌ها آغاز کردند. و آیه مورد بحث و همچنین آیه بعدیش مشتمل بر بخش دوم احتجاجات ابراهیم (ع) است. </p> <p>گر چه در این آیات حجتی را که مردم علیه ابراهیم اقامه کردند، صریحا حکایت نکرده و لیکن از جمله‌ <span class="aya" rel="6_80" data-words="12-17">و لا أخاف ما تشرکون به</span> تلویحا معلوم می‌شود که چه می‌گفته‌اند. زیرا ابراهیم (ع) در رد گفتار آنان فرمود: من از این بت‌های شما نمی‌ترسم. پس معلوم می‌شود که دلیل آنان بر شرک و بت‌پرستی ترس از بت‌ها بوده. در مباحث قبلی هم اشاره کردیم و باز هم در جای مناسبش خواهد آمد که به طور کلی بشر را یکی از دو چیز به شرک واداشته یا خوف از غضب آلهه و بیم از سلطنتی که برای آن الهه نسبت به حوادث زمینی قائل بوده یا امید به برکت و سعادتی بوده که برای بت‌های خود می‌پنداشته. و از این دو امر بیشتر همان خوف در نفوس آنان تاثیر داشته برای اینکه طبعا اعتماد و امید مردم به خودشان است، و کمتر به دیگران امیدوار می‌شوند و هر نعمت و سعادتی که کسب کرده و به دست می‌آورند همه را از ناحیه خود و مرهون جد و جهد خود می‌دانند، و اگر هم همه را مستند به کوشش خود ندانند، و غنیمت حاصله از قبیل ارث و یا گنج و یا ریاستی باشد، آن را از ناحیه جد اعلا و یا بخت نیک می‌دانند. </p> <p>پس مساله امیدواری آن قدرها در نفوس تاثیر ندارد که بتوان بت‌پرستی را مستند به آن نمود، حتی مسلمین هم با آن همه معارف الهیی که در اختیارشان است از تهدید و انذار بیشتر متاثر می‌شوند تا از وعده و بشارت، و لذا در قرآن هم می‌بینیم که از وظائف انبیا  (ع) انذار را بیشتر ذکر می‌کند تا بشارت را، با اینکه هر دو از وظائف آنان و از طرقی است که در دعوت دینی خود به کار می‌برند. </p> <p>کوتاه سخن اینکه: گفتیم از کلام ابراهیم برمی‌آید که مشرکین در احتجاج با آن جناب راجع به بت‌پرستی خود راه تهدید را پیش گرفته وی را از قهر خدایان، بیم می‌دادند، و او را نصیحت می‌کردند که شاید بتوانند با خودشان در بت‌پرستی و ترک توحید هم آواز سازند. </p> <p>ابراهیم (ع) نیز چون دید که حجت آنان به دو حجت تجزیه می‌شود: یکی رد بر ربوبیت خدای سبحان و دیگری اثبات عقیده ربوبیت بت‌ها، لذا او هم از هر دو، جواب داد. </p> <p>البته به طوری که بعدا توضیح می‌دهیم جواب از جهت اولی بی نیاز از جوابی که از جهت دوم داد، نیست. </p> <p>ابراهیم (ع) در جواب از احتجاج اولی آنان چنین گفت: <span class="aya" rel="6_80" data-words="5-11">أ تحاجونی فی الله و قد هدان</span> یعنی من در امر انجام شده‌ای قرار گرفته‌ام، و به هدایت پروردگار راه حق را<code class="page" rel="7,271"/> یافته‌ام، و او مرا با نشان دادن ملکوت آسمانها و زمین آگاهی‌ها داده و حجت‌ها آموخت تا بتوانم ربوبیت را از هر چه غیر او است، از قبیل ستارگان و بت‌ها، سلب نمایم، و من اینک دریافته‌ام که از پروردگاری که مدبر امور من است بی نیاز نیستم، و از همین ارتکاز نتیجه می‌گیرم که پروردگار من تنها کسی است که می‌تواند مدبر امور من باشد و چون مدبر امور من تنها خدای سبحان است پس فقط او پروردگار من است، و او را در پروردگاریش شریکی نیست، و با این همه دستگیری‌ها که از من کرده و این هدایتی که مرا فرموده دیگر چه حاجت که به حجت شما گوش داده و در باره ربوبیت بت‌ها با شما بحث کنم؟ بحث برای فهمیدن و راه یافتن است، و من راه صحیح را یافته و به مقصد رسیده‌ام. این همان معنایی است که از ظاهر آیه مورد بحث، به ذهن انسان تبادر می‌کند. البته اگر از این ظاهر صرفنظر کنیم معنای دقیق‌تری در آن است که درک آن محتاج به دقت بیشتری است، و آن این است که ابراهیم (ع) خواسته است با جمله‌ <span class="aya" rel="6_80" data-words="9-11">و قد هدان</span> با خود هدایت، استدلال کند، نه اینکه بگوید با داشتن هدایت احتیاجی به‌استدلال ندارم. یعنی اینکه خواسته است بفرماید: خداوند با تعلیم حجت‌هایی بر اثبات ربوبیت خود و نفی ربوبیت غیر، مرا هدایت نموده و همین هدایت او دلیل بر این است که او است پروردگار من، و پروردگاری غیر او نیست. زیرا هدایت بندگان به سوی خود، یکی از شؤون تدبیر پروردگاری است، پس تنها کسی می‌تواند هدایت کند که خود پروردگار باشد. و اگر خدای تعالی علاوه بر اینکه آفریدگار زمین و آسمان است، پروردگار هم نبود، یقینا مرا هدایت نمی‌کرد، و این وظیفه را به عهده کسی می‌گذاشت که از پیش او سمت پروردگاری را به عهده داشت، و لیکن می‌بینم که او خودش مرا هدایت کرده، پس او پروردگار من است. </p> <p>و بنا بر این معنا، دیگر جا ندارد که مشرکین بگویند: این هدایتی هم که تو در مساله ربوبیت یافته‌ای، و این حجت‌هایی که آموخته‌ای، همه از الهامات همین خدایان ما است، زیرا هیچ وقت کسی تیشه به دست دشمن خود نمی‌دهد که با همان تیشه ریشه‌اش را بزند. </p> <p>چطور ممکن است بعضی از خدایان مشرکین به ابراهیم حجت‌هایی بیاموزند که ابراهیم با همان حجت‌ها خدایی آن خدایان را فاسد و تباه سازد؟ آری، مشرکین نمی‌توانستند به ابراهیم چنین جوابی بدهند. </p> <p>و لیکن می‌توانستند بگوید-یا اینکه گفتند-: این سخنانی که تو نام آن را حجت و هدایت گذارده‌ای در حقیقت ضلالت است، و این غضب خدایان ما است که تو را به چنین روزی انداخته که نمی‌توانی به ربوبیت آنها پی ببری و این حرفها را هم خدایان ما به تو تلقین<code class="page" rel="7,272"/> کرده‌اند، چون از فساد رأی تو و مرضی که در نفس تو است آگاهی داشته‌اند هم چنان که عین همین اشکال را قوم عاد به پیغمبر خود هود (ع) -وقتی هود آنان را به دین توحید دعوت نمود-کردند. هود گفت: خدای تعالی آن کسی است که باید به او امیدوار بود و از او ترسید، نه خدایان شما که نه امید نفعی در آنها است و نه می‌توانند ضرری برسانند در جوابش گفتند:  بعضی از خدایان ما تو را به چنین روزی انداخته . قرآن کریم این داستان را نقل کرده و احتجاج هود و جواب قومش را چنین حکایت می‌کند: <span class="aya" rel="11_52-53" data-words="1-24">و یا قوم استغفروا ربکم ثم توبوا إلیه یرسل السماء علیکم مدرارا و یزدکم قوة إلی قوتکم و لا تتولوا مجرمین، قالوا یا هود</span> -تا آنجا که می‌فرماید- <span class="aya" rel="11_54-55" data-words="1-24">إن نقول إلا اعتراک بعض آلهتنا بسوء قال إنی أشهد الله و اشهدوا أنی بریء مما تشرکون، من دونه فکیدونی جمیعا ثم لا تنظرون</span><span class="footnote" rel="1" title="و ای قوم از پروردگار خود طلب مغفرت کنید، و به درگاهش توبه و بازگشت نمائید، تا اینکه آسمان را مامور کند که بر شما ببارد، و نیرویی بر نیرویتان بیفزاید، و از راه گنه کاری و سرپیچی، از گفته‌هایم اعراض نکنید گفتند ای هود-تا آنجا که می‌فرماید-: ما چیزی در باره تو نمی‌پنداریم مگر اینکه بعضی از خدایان ما به تو خشمناک شده و به مشاعر و ادراکت لطمه وارد ساخته است، هود گفت: من خدای را شاهد می‌گیرم شما هم شاهد باشید که من از شرکای شما بیزارم، و ربوبیت را جز برای خدای تعالی قائل نیستم، شما هم هر چه می‌خواهید بکنید، و مرا مهلت ندهید سوره هود آیه ۵۲-۵۵">*</span>. </p> <p>و چون جای چنین سخنی در میان بود لذا ابراهیم (ع) اضافه کرد که: <span class="aya" rel="6_80" data-words="12-17">و لا أخاف ما تشرکون به</span>. و این جمله در عین اینکه شبهه مزبور را دفع می‌کند، در عین حال برهان تامی بر نفی ربوبیت شرکای مشرکین نیز هست. </p> <p>و ما حصل آن این است که: شما می‌خواهید با بیم دادن از خطر بت‌ها در دل من القای شبهه نموده مرا به بت‌پرستی و ترک توحید وادار کنید، در حالی که من از بت‌های شما ذره‌ای نمی‌ترسم، زیرا همه آنها مخلوقاتی هستند که نفع و ضرر خود را مالک نبوده دیگری مدبر آنها است و بنا بر این دیگر ارزشی برای حجت شما نیست. </p> <p>و به فرضی هم که من از ضرر شرکای شما می‌ترسیدم تازه همین ترس هم خود دلیل دیگری بر ربوبیت خدای تعالی و آیتی از آیات توحید او بود، زیرا او خواسته است که من از شرکای شما بترسم نه شرکای شما که قادر بر چیزی نیستند، و شما خود اعتراف دارید که پروردگار من به هر چیزی عالم و آگاه است، و از هر حادثه و هر خیر و شری که در مملکتش رخ دهد با خبر است، با این حال چطور تصور می‌شود در این مملکت که به منظور غایاتی صحیح و متقن ایجادش کرده چیزهای نافعی را سراغ داشته باشد و بندگان را در انتفاع از آن اذن نداده   <code class="page" rel="7,273"/> باشد و یا چیزهای زیانباری را سراغ داشته باشد و بندگان را از آن منع نفرموده باشد؟ پس به طور مسلم در فرض مزبور ترس من به اذن او و به مشیت او خواهد بود، و باز همین ترس هم خود از تدابیر او و دال بر ربوبیت او و نفی ربوبیت غیر او خواهد بود. پس چرا متذکر نمی‌شوید و چه شده است شما را که به مدرکات عقولتان و آن حقایقی که فطرت‌های‌تان شما را به آن رهبری می‌کند، مراجعه نمی‌کنید. </p> <p>این بود آن معنای دقیقی که گفتیم در آیه شریفه‌ <span class="aya" rel="6_80" data-words="12-17">و لا أخاف ما تشرکون به</span> -تا-ا <span class="aya" rel="6_80" data-words="29-30">فلا تتذکرون</span> است. و بنا بر این، معنای جمله‌ <span class="aya" rel="6_80" data-words="12-17">و لا أخاف ما تشرکون به</span> هم به منزله متمم حجت قبلی است که فرمود: <span class="aya" rel="6_80" data-words="5-11">أ تحاجونی فی الله و قد هدان</span> و هم خودش در جای خود حجت کاملی است برای ابطال ربوبیت شرکا به جهت عدم ترس از آنها. </p> <p>و جمله‌ <span class="aya" rel="6_80" data-words="18-22">إلا أن یشاء ربی شیئا</span> به منزله احتجاج پس از فرض تسلیم است، و معنای آن به طوری که قبلا هم گفته شد این است که: شما می‌خواهید به ملاک ترس مرا وادار به پرستش بت‌هایتان کنید، اولا من از این بت‌ها نمی‌ترسم، و در ثانی به فرضی هم که بترسم تازه همین ترسم خود دلیل بر ربوبیت پروردگار من است، نه ربوبیت بت‌های شما. </p> <p>و جمله‌ <span class="aya" rel="6_80" data-words="23-27">وسع ربی کل شیء علما</span> بیان و تعلیل همین جهت است که چطور ترس مفروض هم مستند به مشیت پروردگار ابراهیم است زیرا آفریدگار آسمانها و زمین از آنچه در ملکش واقع می‌شود بی خبر نیست و بدون اذن او واقع نمی‌شود و جمله‌ <span class="aya" rel="6_80" data-words="28-30">أ فلا تتذکرون</span> استفهامی است توبیخی و اشاره است به اینکه آنچه تا کنون با شما در میان نهادم همه فطری است. </p> <h3> <span class="title" rel="6_80 6_74 6_75 6_76 6_77 6_78 6_79 6_81 6_82 6_83">اقوال متعدد مفسرین در توضیح و توجیه جملات ابراهیم (ع) در محاجه با مشرکین</span> </h3> <p> این معنایی است که ما از آیه شریفه می‌فهمیم. و لیکن سایر مفسرین سخنان دیگری گفته‌اند: از آن جمله اکثر آنان در باره جمله‌ <span class="aya" rel="6_80" data-words="5-11">أ تحاجونی فی الله و قد هدان</span> گفته‌اند که  ابراهیم (ع) خواسته است با این کلام خود اعتراض مشرکین را بر توحید از این راه دفع کند که من به طور کلی احتیاجی به محاجه و استدلال با شما ندارم و این معنا همان معنای اولی است که ما برای آیه کردیم، و لیکن این معنا با سیاق آیه وفق نمی‌دهد، زیرا سیاق آیه سیاق احتجاج است، و لازمه آن این است که کلام ابراهیم (ع) احتجاج باشد نه اظهار بی نیازی از احتجاج. </p> <p>و در باره استثنایی که در جمله‌ <span class="aya" rel="6_80" data-words="13-22">لا أخاف ما تشرکون به إلا أن یشاء ربی شیئا</span> است گفته‌اند: معنایش این است که: مگر اینکه پروردگار من بر این بت‌ها غالب آمده و آنها<code class="page" rel="7,274"/> را زنده کند و در نتیجه دارای نفع و ضرر شوند، و من آن وقت از آنها بترسم. حتی در چنین صورتی باز نفع و ضرر آنها خود دلیل‌بر حدوث آنها و دلیل بر توحید خدای سبحان خواهد بود و به عبارت دیگر گفته‌اند: معنای این استثنا این است که من از این بت‌ها در هیچ حالی از حالات نمی‌ترسم، مگر اینکه پروردگار من بخواهد که این بت‌ها زنده شوند و در نتیجه دارای ضرر و نفع گردند، البته آن وقت از ضرر آنها خواهیم ترسید، و لیکن در چنین فرضی هم این شرکا دارای مقام ربوبیت نخواهند بود زیرا همین زنده شدن و دارای نفع و ضرر گشتن خود دلیل بر حدوث آنان و ربوبیت خدای تعالی است . </p> <p>و این معنا گر چه قریب به همان معنایی است که ما ذکر کردیم، لیکن نسبت دادن ضرر و نفع را به شرکا، اگر زنده می‌بودند-با اینکه اولا همه شرکای مشرکین سنگ و چوب بی جان نبودند، بلکه شرکای زنده‌ای هم از قبیل ملائکه داشتند. و ثانیا پاره‌ای از آنان با نداشتن حیات به حسب ظاهر، نسبت ضرر و نفع دارند مانند آفتاب-با این همه از روش تعلیمی کتاب الهی دور است، زیرا قرآن کریم صراحتا نفع و ضرر را از هر چیزی نفی نموده و منحصر در خدای سبحان می‌کند. </p> <p>و این هم که گفتند احیا و ضرر و نفع دلالت بر حدوث شرکا می‌کند، اشکال واردی بر مشرکین نیست، زیرا همانطوری که قبلا هم گفتیم مشرکین مساله حدوث بت‌ها و ارباب انواع را انکار نداشته، و عموما اعتراف دارند که این خدایان همه مخلوق و معلول خدای سبحانند، و اگر هم می‌بینید در باره بعضی از این شرکا قائل به قدم زمانی هستند، این اعتقاد هیچ منافاتی با اعتراف به معلولیت شرکا ندارد. </p> <p>بعضی دیگر گفته‌اند معنای این استثنا این است که: من هیچ وقتی از اوقات از این شرکای شما نمی‌ترسم، چرا، یک وقت را از این اوقات ناگزیرم استثنا کنم و آن وقتی است که پروردگار من بنا داشته باشد مرا به کیفر بعضی از گناهانم عذاب نموده و یا ابتداء و بدون گناه به مکروهی مبتلا سازد و به عبارت دیگر: معنای این استثنا استثنای از یک معنای اعمی است، نه از خصوص معنای جمله قبلی. در حقیقت جمله قبلی، خوف از خصوص شرکا را نفی می‌کند، و جمله‌ <span class="aya" rel="6_80" data-words="18-20">إلا أن یشاء...</span> یک خوف را از جمیع خوف‌ها استثنا می‌نماید. </p> <p>بنا بر این تقدیر آیه چنین است که: من نه تنها از شرکای شما نمی‌ترسم، بلکه از هیچ چیز نمی‌ترسم، مگر اینکه خداوند ابتداء و بدون گناه یا به کیفر بعضی از گناهانم مکروهی را برایم بخواهد که در این صورت از این عذاب و این مکروه می‌ترسم . </p> <p>و خواننده محترم بدون اینکه محتاج به توضیح ما باشد می‌داند که این معنا تا چه حد<code class="page" rel="7,275"/> ناهنجار است. </p> <p>و در باره جمله‌ <span class="aya" rel="6_80" data-words="23-27">وسع ربی کل شیء علما</span> گفته‌اند: این جمله مربوط به احتجاج نیست بلکه ابراهیم (ع) صرفا خواسته است پس از اتمام حجتش، پروردگار خود را ثنا گوید. </p> <p>بعضی دیگر گفته‌اند: این جمله در حقیقت تعریض و کنایه به بت‌های مشرکین است، و ابراهیم (ع) خواسته است بفرماید: خدایان شما فهم و شعور ندارند. لیکن این معنا صحیح نیست زیرا اگر ابراهیم (ع) می‌خواست به اصطلاح طعنه بزند جا داشت از قدرت پروردگار خود بگوید، نه از علم او، چون مقام مقام عجز و زبونی شرکا بود نه بی شعوری آنها. عین این اشکال بر وجه قبلی هم وارد است زیرا اگر غرض ابراهیم (ع) ثنای پروردگارش بود، جا داشت که او را به قدرت مطلقه‌اش بستاید. </p> <p>بعضی دیگر در معنای این جمله گفته‌اند: پس از اینکه ابراهیم (ع) مکاره و ناخوشیهایی را که پروردگارش برای او بخواهد استثنا نمود، با جمله‌ <span class="aya" rel="6_80" data-words="23-27">وسع ربی کل شیء علما</span> خاطر نشان ساخت که خدای تعالی از آنجا که علام الغیوب است، جز خیر و صلاح و حکمت کاری نمی‌کند. </p> <p>اشکال این معنا نیز این است که اگر منظور ابراهیم (ع) این بود، مقام اقتضا می‌کرد که به جای علم خدای تعالی حکمت او را ذکر نموده و یا لا اقل با ذکر علم خدا اسمی هم از حکمت او ببرد، هم چنان که در موارد بسیاری در قرآن مجید علم خداوند با حکمتش ذکر شده. </p> <p>بعضی دیگر گفته‌اند: این جمله به منزله علتی است برای جمله استثنائیه، و معنای آن جمله و این علت این است که: من از بت‌ها و شرکای شما نمی‌ترسم، مگر اینکه خدا بخواهد، به علت اینکه اگر خدا بخواهد ممکن است یکی از همین بت‌ها از بالا بر سرم فرود آمده و سرم را بشکند و یا آفتاب که یکی از شرکای شما است با تابش خود مریضم نموده یا به زندگیم خاتمه دهد . </p> <p>اشکال این معنا باز همان اشکال معانی قبلی است، زیرا اگر منظور ابراهیم  (ع) این بود جا داشت جمله استثنائیه خود را به قدرت و حکمت پروردگارش استدلال کند نه به علم او. </p> <p>بعضی دیگر از مفسرین گفته‌اند: معنای آن این است که: پروردگار من که علمش به جمیع موجودات احاطه دارد، مشیتش نیز مرتبط به علم محیط و قدیمش بوده و قدرتش نیز ضامن<code class="page" rel="7,276"/> اجرای مشیتش می‌باشد، و بنا بر این هیچ یک از این مخلوقات که شما به خداییشان می‌پرستید تاثیری در صفات و افعال صادره از پروردگار من ندارد، نه به شفاعت، و نه به نحوی دیگر. زیرا اگر علم خدای تعالی به جمیع موجودات محیط نبود، تصور می‌شد که شفیعی در درگاه او شفاعت نموده، او را از وجوه و مرجحات عملی و یا مرجحات ترک عملی خبردار سازد و با داشتن چنین تقربی به یکی ضرر و به دیگری نفع رساند -آن گاه اضافه کرده است که: ما این معنا را برای این آیه شریفه از سایر آیاتی که متعرض مساله شفاعت و نفی آنند، مانند آیه‌ <span class="aya" rel="2_255" data-words="22-49">من ذا الذی یشفع عنده إلا بإذنه یعلم ما بین أیدیهم و ما خلفهم و لا یحیطون بشیء من علمه إلا بما شاء وسع کرسیه السماوات و الأرض</span> استفاده کرده‌ایم و به نظر ما بهترین معنایی است که برای آیه شده و تفسیر <em>قرآن به قرآن</em> است. </p> <p>این بود کلام مفسر مذکور و خلاصه‌اش این است که جمله‌ <span class="aya" rel="6_80" data-words="23-27">وسع ربی کل شیء علما</span> بیان و تعلیلی است برای نترسیدن ابراهیم از هیچیک از موجودات، چه آلهه مشرکین و چه غیر آن، گویا فرموده است: من از ضرر هیچیک از خدایان شما و هیچیک از موجودات دیگر نمی‌ترسم، زیرا پروردگار من از حال هر موجودی با خبر است، و در نتیجه خودش به تنهایی و بدون احتیاج به شفیع، هر مخلوقی را که بخواهد خلق نموده، و با قدرت مطلقه‌ای که دارد خواسته‌هایش را انفاذ و اجرا می‌کند، پس نیازمند به شفیعی که او را به آنچه نمی‌داند تعلیم دهد نیست. و لیکن خواننده محترم به خوبی می‌داند که مساله بی اثر بودن شفعا در کارهای خداوند تنها با سعه علم او اثبات نمی‌شود، بلکه همانطوری که در کلام مفسر مذکور هم دیدید باید پای قدرت و مشیت مطلق او نیز به میان بیاید تا این ادعا اثبات گردد-و مشیت هم صفت فعل است نه چنان که این قائل گمان می‌کرد صفت ذات باشد-و حال آنکه در آیه مورد بحث اسمی از قدرت، و مشیت و اطلاق آن دو برده نشده، و تنها سعه علم او ذکر شده است. </p> <p>و اما اینکه گفت آیات دال بر نفی شفاعت هم دلالت بر این معنا دارد، توهم عجیبی است. زیرا آیات مزبور در مقام اثبات شفاعت به اذن خدای سبحان است، نه در مقام نفی آن تا تفسیر آیه مورد بحث به آن آیات‌تفسیر قرآن به قرآن باشد، و چگونه می‌توان گفت آیه مورد بحث و آیات شفاعت، سببیت و تاثیر را از عالم مشهود نفی می‌کند، و حال آنکه قرآن کریم از اول تا به آخرش هر بحثی که می‌کند بر مبنای سببیت و بر اساس اصل عمومی علیت و معلولیت است. </p> <p>و ما این معنا را بارها در خلال اجزای این کتاب مدلل و روشن ساخته‌ایم. </p> <p><code class="aya" rel="6_81"/> <span class="aya" rel="6_81" data-words="1-17">و کیف أخاف ما أشرکتم و لا تخافون أنکم أشرکتم بالله ما لم ینزل به علیکم سلطانا...</span> در اینجا ابراهیم (ع) حجت دیگری را علیه مشرکین اقامه می‌کند، که حاصل آن این است که: بین گفتار شما و کردارتان تناقض است، زیرا شما مرا امر می‌کنید به اینکه از چیزهایی بترسم که ترس از آنها لازم نیست در حالی که خودتان از کسی که باید از او بترسید، نمی‌ترسید، و به همین جهت من در نافرمانی شما از خود شما ایمن‌ترم. اما اینکه لازم نیست از آنچه امر به ترسیدن از آن می‌کنید بترسم، برای اینکه شما هیچ دلیلی بر استقلال بت‌ها و ارباب انواع در نفع و ضرر ندارید تا به موجب آن ترس از آنها واجب باشد. اما اینکه شما از کسی که باید بترسید نمی‌ترسید به دلیل این که شما از آنها واجب باشد. اما اینکه شما از کسی که باید بترسید نمی‌ترسید به دلیل این که شما از پیش خود و بدون هیچ برهان آسمانی و قابل اعتماد برای خدای سبحان شرکایی اثبات کرده‌اید، با اینکه می‌دانید زمام امور تنها به دست خدای سبحان است و بس، چون صنع و ایجاد به دست او است. و اگر او بعضی از مخلوقات خود را برای شریک گرفته بود، و پرستش آن را بر ما واجب کرده بود می‌بایست خودش این معنا را بیان نموده و بیانش توأم با علائم و معجزاتی باشد، و معلوم است که چنین بیانی یا به وسیله وحی انجام می‌شود و یا به وسیله برهانی که متکی بر آثار خارجی باشد، و شما نه آن وحی را دارید و نه چنین برهانی را. </p> <p>این بود بیان مفاد آیه مورد بحث. و بنا بر این بیان و به طوری که از قرینه مقام هم بر می‌آید جمله‌ <span class="aya" rel="6_81" data-words="4-5">ما أشرکتم</span> هم مانند جمله‌ <span class="aya" rel="6_81" data-words="10-11">أشرکتم بالله</span> مقید به قید <span class="aya" rel="6_81" data-words="12-17">ما لم ینزل به علیکم سلطانا</span> هست، و اگر قید مزبور بعد از جمله دوم و پس از ذکر بی باکی مشرکین ذکر شده، برای این بوده که در آنجا احتیاج برهان به ذکر آن بیشتر بوده است. </p> <p>و جمله‌ <span class="aya" rel="6_81" data-words="18-24">فأی الفریقین أحق بالأمن إن کنتم تعلمون</span> تتمه حجت است، و مجموع آیه شریفه برهانی است بر تناقض گویی مشرکین در دعوت ابراهیم به شرک و ترس از شرکا، زیرا او را امر می‌کنند به ترسیدن از چیزی که ترس از آن لازم نیست. و خود از آنچه لازم است بترسند نمی‌ترسند. </p> <h3> <span class="title" rel="6_81 6_74 6_75 6_76 6_77 6_78 6_79 6_80 6_82 6_83">وجه اینکه ابراهیم (ع) عدم وجود اذن و دلیل از ناحیه خداوند را به عنوان دلیل بر بطلان بت پرستی آورده است</span> </h3> <p> و بعد از آن بیانی که ما برای آیه کردیم دیگر جایی برای این شبهه باقی نمی‌ماند که کسی بگوید: از آیه استفاده می‌شود که مساله بت‌پرستی هیچ عیبی ندارد مگر همین که از ناحیه خداوند اذن و دلیلی بر آن نرسیده، و گر نه اگر دلیلی می‌رسید پرستش بت‌ها، صحیح بود  زیرا جمله‌ <span class="aya" rel="6_81" data-words="12-17">ما لم ینزل به علیکم سلطانا</span> صفا فرضی است که اسلوب برهان احتیاج به آن داشته، و در حقیقت مانند این است که ما در پاسخ کسی که ما را از یک موضوعی خرافی ترسانیده بگوییم: شما دلیلی بر ادعای خود ندارید چیزی که هست همین حرف را می‌توانیم به زبان<code class="page" rel="7,278"/> توحید زده و بگوییم: خداوند دلیلی بر این ادعای شما نازل نکرده و در نتیجه برهان را به صورت قیاس استثنایی هم درآوریم. </p> <p>گر چه قیاسی که در آیه به کار برده شده، قیاس استثنایی مصطلح نیست، و جمله اخیر هم گفتیم که تتمه قیاس است. و لیکن خصوص همین جمله را اگر به تحلیل منطقی ببریم به صورت قیاسی استثنایی درمی‌آید که در آن <em>نقیض مقدم</em> استثنا شده تا <em>نقیض تالی</em> را نتیجه دهد، و تقدیر آن چنین می‌شود: اگر از ناحیه خداوند دلیلی بر قدرت بت‌ها و ارباب انواع بر ضرر زدن رسیده بود، البته ترس از آنها جا داشت، و لیکن چون دلیل نرسیده پس این ترس از ضرر بت‌ها و بت‌پرستی شما بیجا و بی مورد است . و ناگفته پیداست که چنین قیاسی مفهوم نداشته و شبهه مزبور در آن راه ندارد. </p> <p>این است پاسخ شبهه مزبور، نه اینکه مانند بعضیها شبهه را پذیرفته آن گاه در صدد جواب و چاره‌جویی برآمده و بگوییم: جمله‌ <span class="aya" rel="6_81" data-words="12-17">ما لم ینزل به علیکم سلطانا</span> به منظور تهکم و استهزا ذکر شده، یا بگوییم وصف مزبور مانند وصفی که در آیه‌ <span class="aya" rel="23_117" data-words="1-11">و من یدع مع الله إلها آخر لا برهان له به</span><span class="footnote" rel="1" title="سوره مؤمنون آیه ۱۱۷">*</span> است و صرفا برای اشاره به این است که وصف مزبور به طور کلی وصف لازم و لا ینفک شرکا است، یا چاره‌جویی دیگری کنیم. </p> <p>حرف <em>با</em> در جمله‌ <span class="aya" rel="6_81" data-words="13-15">لم ینزل به</span> برای معیت و یا برای سببیت است. و علت اینکه صریحا نفرمود: کدام یک از من و شما بلکه به طور کنایه گفت: کدام یک از ما دو طایفه برای این بود که کمتر عصبیت آنان تحریک شود، و نیز دلالت کند بر اینکه اختلاف بین او و قومش اختلاف در مهمترین اصول عقاید و در ریشه معارف دینی است، و به هیچ وجه او و قومش نمی‌توانند ائتلاف نمایند. </p> <p><code class="aya" rel="6_82"/> <span class="aya" rel="6_82" data-words="1-13">الذین آمنوا و لم یلبسوا إیمانهم بظلم أولئک لهم الأمن و هم مهتدون</span> در آیه قبلی ابراهیم (ع) در خلال حجتی که علیه مشرکین اقامه کرده بود از آنان پرسید: کدامیک از من و شما سزاوارتریم به ایمنی و نترسیدن؟ اینک در این آیه خودش جواب می‌دهد. و چون جواب بدیهی و روشن بوده، از شدت وضوح، خود خصم نیز آن را قبول داشته، و معلوم است که در اینگونه سؤالات لازم نیست که سؤال کننده در انتظار جواب طرف باشد، بلکه از آنجایی که احتمال مخالفت نمی‌دهد می‌تواند خودش جواب را بگوید. </p> <p>   <code class="page" rel="7,279"/> قرآن کریم در سوره انبیا در داستان بت‌شکنی ابراهیم (ع) اعتراف به این جواب را از مشرکین حکایت نموده و می‌فرماید: <span class="aya" rel="21_63-65" data-words="1-25">قال بل فعله کبیرهم هذا فسئلوهم إن کانوا ینطقون، فرجعوا إلی أنفسهم فقالوا إنکم أنتم الظالمون، ثم نکسوا علی رؤسهم لقد علمت ما هؤلاء ینطقون</span><span class="footnote" rel="1" title="گفت بلکه این کار را این بت بزرگ انجام داده، پس از خود بت‌ها بپرسید اگر سخن می‌گویند پس به (عقول) خود برگشتند و گفتند راستی شما همان ستمکارانید، سپس سرهاشان به زیر افتاد، تو خوب دانسته‌ای که اینها سخن نمی‌گویند سوره انبیا آیه ۶۵">*</span>. بنا بر این، اینکه بعضی از مفسرین گفته‌اند آیه مورد بحث کلام مشرکین و پاسخ آنان از پرسش ابراهیم است، و همچنین این که بعضی دیگر گفته‌اند این کلام قضاوت خود پروردگار است میان ابراهیم و قوم او، صحیح نبوده و به هیچ وجه با سیاق آیات مورد بحث سازگار نیست. </p> <h3> <span class="title" rel="6_82 6_74 6_75 6_76 6_77 6_78 6_79 6_80 6_81 6_83"> <em>امن</em> و <em>اهتدا</em> از خواص و آثار ایمان است، اگر با ظلم پوشیده نشود</span> </h3> <p> <span class="phrase">آیه مورد بحث، چه کلام ابراهیم باشد، و چه کلام مشرکین و چه کلام خدای تعالی در هر حال متضمن تاکیدی است قوی، زیرا مشتمل است بر اسناد متعددی که تمامیش در جمله‌های اسمیه است، یکی اسنادی است که در جمله اسمیه‌ <span class="aya" rel="6_82" data-words="9-10">لهم الأمن</span> است، و یکی اسنادی است که در جمله اسمیه‌ <span class="aya" rel="6_82" data-words="8-10">أولئک لهم الأمن</span> است، چون جمله‌ <span class="aya" rel="6_82" data-words="9-10">لهم الأمن</span> خبر است از برای <em rel="fa_6_82_8-8" data-sentence="472:350">اولئک</em> که روی هم جمله‌ای را تشکیل می‌دهند، و تازه این مبتدا و خبر روی هم خبر <span class="aya" rel="2_9" data-words="4-5">الذین آمنوا</span> و متضمن اسناد دیگری در جمله اسمیه دیگری است، و همچنین جمله  <span class="aya" rel="6_82" data-words="11-13">و هم مهتدون</span> که عطف شده است بر جمله‌ <span class="aya" rel="6_82" data-words="9-10">لهم الأمن</span>.</span> </p> <p>نتیجه این تاکیدهای پی در پی، این است که نباید به هیچ وجه در اختصاص <em>امن</em> و  <em>اهتداء</em> به مؤمنینی که چراغ ایمان را در پس پرده ظلم قرار ندادند، شک و تردید نمود، و از این رو آیه شریفه دلالت می‌کند بر اینکه <em>امن</em> و <em>اهتداء</em> از خواص و آثار ایمان است، البته به شرط اینکه ایمان به وسیله ظلم پوشیده نشود. چون کلمه <em>لبس</em> که در آیه است به معنای <em>ستر</em> است، هم چنان که راغب هم در مفردات خود گفته که: <em>اصل ماده</em> لبس -به فتح لام-به معنای ستر است<span class="footnote" rel="2" title="مفردات راغب ص ۴۴۷">*</span>، و این تعبیر کنایه‌ای است که حقیقت دیگری را به ما می‌فهماند، و آن این است که ظلم اصل ایمان را باطل نمی‌کند، چون ایمان جزو فطرت انسانی و غیر قابل بطلان است، بلکه باطل تنها باعث پوشیده شدن ایمان می‌گردد به طوری که دیگر نمی‌تواند اثر صحیح خود را بروز دهد. </p> <p>     <code class="page" rel="7,280"/> و ظلم که عبارت است از: خروج از اعتدال و میانه‌روی، گر چه در آیه مورد بحث به طور نکره آورده شده و در سیاق نفی قرار گرفته و لازمه‌اش عمومیت است، و همراه ایمان هم در آیه چیزی ذکر نشده که ایمان به آن چیز مصداق ظلم قرار گیرد، و در نتیجه مراد از ظلم در آیه ظلم معینی باشد، لیکن از آنجایی که سیاق آیه دلالت دارد بر اینکه ظلم مانع از ظهور ایمان و بروز آثار حسنه و مطلوب از آن است، همین دلالت خود قرینه‌ای است بر اینکه مراد از ظلم در آیه نوع مخصوصی است که در خصوص ایمان اثر نموده و آن را می‌پوشاند، نه هر ظلمی. آری، گر چه ذهن مردم از معنای کلمه ظلم ابتداء منتقل به خصوص ظلم‌های اجتماعی و تعدی به حقوق دیگران و سلب امنیت از جان فردی از افراد جامعه و یا مال و یا عرض او می‌شود، لیکن این انتقال بدوی است، و خود مردم معنای ظلم را منحصر در آن ندانسته و هر مخالفت قانون و سنت جاری و حتی هر گناه و سرپیچی از خطابات مولوی را ظلم به خود گنهکار می‌دانند، بلکه نافرمانی خدای سبحان را از جهت اینکه مستحق عبادت و اطاعت است و همچنین مخالفت تکلیف را ظلم می‌شمارند اگر چه این مخالفت از روی سهو و یا فراموشی و یا جهل صادر شده باشد. منتهی در این قسم اخیر کسی قائل به مؤاخذه و عقاب نیست، همچنین مخالفت نصیحت و اوامر ارشادی مولا را هر چند امر بر مامور مشتبه شده باشد و از روی عمد نباشد ظلم به نفس می‌دانند. </p> <p>آری، مردم ملاکی را که در ظلم هست تحلیل نموده و در نتیجه همه این مخالفت‌ها را نیز ظلم به نفس می‌شمارند، حتی کسی را هم که در مراعات دستورهای بهداشتی و عوامل مؤثر در صحت مزاج و لو به طور غیر عمد مسامحه کند ظالم به نفس می‌دانند. </p> <h3> <span class="title" rel="6_82"> <span class="phrase"><em rel="fa_6_82_7-7" data-sentence="0:63">ظلم</em> دارای مفهوم وسیعی است ولی تمام اقسام آن به ایمان ضرر نمی‌رساند</span></span> </h3> <p> و خلاصه اینکه برای ظلم دامنه پهناوری است، و لیکن چنان هم نیست که همه اقسام آن در ایمان اثر سوء داشته باشد، زیرا ظلمهایی که گناه و مخالفت امر مولوی شمرده نمی‌شود  (مثلا مخالفت‌هایی که از روی سهو یا نسیان یا جهل یا غفلت سرمی‌زند) هیچکدام در ایمان که اثرش‌نزدیک کردن آدمی به سعادت و رستگاری حقیقی و نیل به خشنودی خدای سبحان است، اثر سوء ندارد و ایمان هم در تاثیر خود مشروط و مقید به نبود هیچکدام از آنها نیست. </p> <p>پس اینکه فرمود: <span class="aya" rel="6_82" data-words="1-10">الذین آمنوا و لم یلبسوا إیمانهم بظلم أولئک لهم الأمن</span> معنایش این است که ایمان در تاثیر اثر خود که همان ایمنی از هر گناهی است که اثر ایمان را فاسد می‌کند مشروط است به نبود ظلم. </p> <p>البته در اینجا نکته دقیق دیگری هم هست، و آن این است که گناه اختیاری همانطوری که در آخر جلد ششم این کتاب به طور مفصل بحث کردیم، امری است که بر<code class="page" rel="7,281"/> حسب اختلاف درجه فهم مرتکب، دارای مراتب مختلفی می‌شود، چه بسا عمل اختیاری که در نظر قومی گناه و ظلم است، و لیکن در نظر قومی دیگر ظلم نیست، مثلا کسی که از دو طریقه شرک و توحید راه توحید را اختیار کرده و فهمیده که برای عالم صانعی است که او اجزای آن را آفریده و اطراف و آفاق آن را شکافته و آسمان و زمینش را بدون پایه و ستون نگهداشته، و نیز به دست آورده که خود او و غیر او همه مربوب و مخلوق آن آفریدگار و تحت تدبیر اویند، و به خوبی دریافته است که سعادت در زندگی واقعی یک انسان به داشتن ایمان به او و خضوع در برابر او است، در نظر چنین کسی بدترین ظلمها همانا شرک به خدا و ایمان به غیر او و اعتقاد به ربوبیت بت‌ها و ستاره‌ها و امثال آن است، و خلاصه منطق چنین کسی همان منطق ابراهیم  (ع) است که گفت: <span class="aya" rel="6_81" data-words="1-17">و کیف أخاف ما أشرکتم و لا تخافون أنکم أشرکتم بالله ما لم ینزل به علیکم سلطانا</span> پس در نظر چنین کسی وقتی ایمان به خدا می‌تواند اثر خود را بروز دهد یعنی ایمنی از شقاوت بیاورد که صاحب آن این ایمان را با شرک و نافرمانی آلوده نکند. </p> <p>و کسی که این مرحله را بپیماید و به خدای یگانه ایمان بیاورد، مواجه می‌شود از ظلم، با گناهان کبیره‌ای مانند عقوق والدین، خوردن مال یتیم، قتل نفس محترمه و زنا و میگساری. </p> <p>پس ایمان خود را در بروز اثر، مشروط به اجتناب از این قبیل ظلم‌ها می‌داند. هم چنان که خدای تعالی نیز وعده کرده که اگر بندگانش از گناهان کبیره بپرهیزند او گناهان صغیره آنان را می‌آمرزد و فرموده است: <span class="aya" rel="4_31" data-words="1-13">إن تجتنبوا کبائر ما تنهون عنه نکفر عنکم سیئاتکم و ندخلکم مدخلا کریما</span><span class="footnote" rel="1" title="اگر اجتناب کنید از گناهان کبیره‌ای که از ارتکاب آن نهی شده‌اید، ما از سایر گناهان شما می‌گذریم، و شما را در منزلگه صاحب کرمی داخل می‌کنیم سوره نساء آیه ۳۱">*</span> وقتی در نظر چنین کسی سعادت انسان این باشد، قهرا شقاوت و بدبختی او هم همان بی اثر ماندن ایمان و دچار شدن به عذاب شرک و عقاب گناهان کبیره است. البته شقاوت ناشی از شرک دائمی و همیشگی است، و بدبختی و عذاب ناشی از گناهان کبیره موقت است، و پس از تمام شدن مدتش و یا قبل از آن، به شفاعت شفیعی بر طرف می‌شود. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">گناه و ظلم اختیاری دارای مصادیق و مراتبی است که شخص مؤمن مناسب با درجه تقوا و معرفت و ایمانش از مصادیق و مراتب بیشتری از گناه دوری می‌کند</span> </h3> <p> بنا بر این هر قدر تقوای چنین شخصی و معرفت او به مقام پروردگارش بیشتر باشد به مقدار بیشتری از مصادیق ظلم برخورد می‌کند، تا آنجا که ارتکاب مکروهات و ترک مستحبات و بلکه اشتغال به مباحات را هم ظلم دانسته و بالاتر از اینها شاید گناهان اخلاقی و انحراف از   <code class="page" rel="7,282"/> فضائل نفسانی و ملکات ربانی را نیز ظلم بداند، و اگر درجه تقوا و معرفتش از این هم بالاتر شد به گناهان دیگری برمی‌خورد که خار راه محبت حق و در پیرامون بساط قرب او قرار دارند و تنها اهل این مرتبه آنها را درک می‌کنند. </p> <h3> <span class="title" rel="6_82 6_74 6_75 6_76 6_77 6_78 6_79 6_80 6_81 6_83">ایمان به خدا فقط مشروط به دوری از شرک و گناهان کبیره نیست</span> </h3> <p> پس ایمان به خدا تنها مشروط به نبودن شرک و گناهان کبیره نیست، بلکه در هر مرحله از این مراحل وقتی ایمان به خدا از شقاوت و بدبختی جلوگیر می‌شود که صاحبش مناسب آن مرحله از ظلم دور باشد. <span class="phrase">بنا بر این، اطلاقی که کلمه <em rel="fa_6_82_7-7" data-sentence="27:471">بظلم</em> در آیه شریفه دارد اطلاقی است که بر حسب اختلاف مراتب ایمان مختلف می‌شود، و چون مقام آیه مورد بحث مقام مناظره با مشرکین است قهرا این اطلاق تنها منطبق با ظلم مشرکین (یعنی شرک آنان) می‌شود چنان که اطلاق کلمه  <em>الامن</em> نیز که از ایمان در آیه ناشی می‌شود، تنها منطبق با امنیت از عذاب مخلد و شقاوت مؤبد می‌گردد، البته این قرینه مقام است که مطلقات آیه را منطبق با خصوصیات مورد، می‌کند، و گر نه اگر از خصوصیات مورد صرفنظر کنیم آیه شریفه از جهت بیان، آیه‌ای مستقل خواهد بود.</span> و به طور کلی چنین نتیجه می‌دهد که امنیت و اهتداء تنها و تنها مترتب بر ایمانی می‌شود که صاحبش از جمیع انحاء ظلم بر کنار باشد-به همان معنا که گذشت-این بود بحث ما در باره کلمه ظلم و امنی که در آیه است. </p> <p>و اما ایمانی که در آن ذکر شده، نیز دارای اطلاق است و همه اقسام ایمان به ربوبیت را شامل می‌شود، و لیکن جمله‌ <span class="aya" rel="6_82" data-words="3-7">و لم یلبسوا إیمانهم بظلم</span> آن را مقید بخصوص ایمان به ربوبیت خدای سبحان و ترک شرکای مشرکین کرده است. خواهید گفت: کجا مفاد جمله مزبور تقیید اطلاق ایمان است؟ جواب این است که ایمان به شرکا، همانطوری که از آیه قبلی استفاده شد ظلم است، زیرا اعتقاد به ربوبیت چیزی است بدون دلیل، و پناه بردن و توقع دفع شر از چیزی است که هیچگونه نفع و ضرری را مالک نیست. به خلاف ایمان به خدای سبحان که ایمان به کسی است که آفریننده و صاحب ایمان و راهنمای او و مدبری است که در هر امری اراده‌ای دارد، و هیچ چیزی از تحت اراده او بیرون نیست. لذا در همان آیه ابراهیم  (ع) از مشرکین پرسید کدامیک از من و شما سزاوارترین به ایمنی و نترسیدن؟ من و شما هر دو ایمان به رب و خدا داریم ولی چیزی که هست اینکه باید ببینیم کدامیک از این دو ایمان، معتبر و دارای دلیل است ایمان شما و یا ایمان من؟ از این بیان معلوم شد که مراد از ایمان در جمله‌ <span class="aya" rel="6_82" data-words="1-2">الذین آمنوا</span> خصوص ایمان صحیح نیست، بلکه مراد مطلق ایمان به ربوبیت است، و جمله‌ <span class="aya" rel="6_82" data-words="3-7">و لم یلبسوا إیمانهم بظلم</span> آن را مقید<code class="page" rel="7,283"/> و متعین در ایمان به ربوبیت خدای سبحان کرده است. -دقت فرمائید-. </p> <p>به هر حال، از بیانات گذشته ما چندین نکته معلوم گردید: اول اینکه: مراد از <em>ایمان</em> در آیه مورد بحث، مطلق ایمان به ربوبیت است، نه فقط ایمان به ربوبیت آفریدگار عالم. </p> <p><span class="phrase">دوم اینکه: <em rel="fa_6_82_7-7" data-sentence="11:87">ظلم</em> در آیه به معنای مطلق چیزهایی است که برای ایمان مضر بوده و آن را فاسد و بی اثر می‌سازد.</span> هم چنان که <em>امن</em> در آیه هم به معنای مطلق ایمنی از شقاوت و عذاب گناهان است. و نیز مراد از <em>اهتداء</em> هم دوری و خلاصی از مطلق عذاب‌ها است، گر چه به حسب مورد، تنها منطبق بر رهایی از خصوص عذاب شرک است. </p> <h3> <span class="title" rel="6_82">سخن بعضی از مفسرین در تفسیر آیه: <span class="aya" rel="6_82" data-words="1-7">الذین آمنوا و لم یلبسوا إیمانهم بظلم...</span> و اشکال وارد بر آن... </span> </h3> <p> سوم اینکه: اطلاق ظلم بر حسب اختلاف مراتب ایمان مختلف می‌شود. </p> <p>البته بعضی از مفسرین طوری دیگر آن را تفسیر کرده و گفته‌اند: در آیه شریفه، ایمنی منحصر در کسانی شده که ایمان به خدا آورده، و ایمان خود را هم مخلوط به ظلم نکرده باشند. </p> <p>بنا بر این وقتی عمومیت آیه حمل بر اطلاق آن شود یعنی موضوع ایمان در بین مراعات نگردد، معنای آن چنین می‌شود: کسانی که ایمان آورده و ایمان خود را هم به هیچ یک از انحاء ظلم به نفس و به غیر، مخلوط نکرده باشند و حتی حیوانات را هم آزار ننموده باشند از عقاب اخروی که خدای تعالی برای گنهکاران تهیه کرده و همچنین از عقاب دنیوی که مترتب بر مراعات ننمودن اسباب آن است مانند فقر و مرض و امثال آن ایمن هستند، و اما ستمکاران و کسانی که ایمان خود را مخلوط به ظلم به نفس و ظلم به غیر کرده‌اند ایمن از آن عقاب‌ها نبوده، هر ظالمی در معرض عقاب خواهد بود. گو اینکه خدای تعالی هر ظالمی را به کیفر هر ظلمی عقاب نمی‌کند بلکه کیفر بسیاری از گناهان را در همان دنیا داده و از عقاب اخروی آن اغماض می‌کند، و به غیر از گناه شرک، هر گناه دیگری را از هر که بخواهد می‌بخشد. </p> <p>سپس اضافه کرده که این معنا در تفسیر آیه شریفه معنایی است صحیح و از آن این نتیجه به دست می‌آید که ایمنی مطلق از عقاب اخروی و عذاب‌های دنیوی و مجازات قانونی و جزائیات دین (نه از ترس هیبت و جلال کبریایی که مخصوص اهل کمال است) برای هیچ مکلفی جایز نیست. </p> <p>آن گاه گفته است: اگر آیه شریفه اطلاق نمی‌داشت معنایش این می‌شد که تنها کسانی که ایمان آورده‌اند و ایمان خود را مخلوط به ظلم بزرگ (شرک) ننموده‌اند ایمن می‌باشند و دیگران از عقاب بر اصول دین که عقابی است همیشگی ایمن نبوده، نسبت به عقاب‌های دیگر هم بین خوف و رجا هستند . <code class="page" rel="7,284"/> سپس گفته است: ظاهر آیه عموم و اطلاق است، به دلیل اینکه صحابه رسول خدا  (ص) از آن عموم را فهمیده‌اند، زیرا روایت شده که وقتی این آیه نازل شد مردم نگران شده عرض کردند: یا رسول اللَّه!آن کیست که ظلم به نفس نداشته باشد؟ همه ما ظلم به نفس داریم پس همه مشمول این آیه‌ایم؟ حضرت فرمود: مراد از ظلم شرک به خدا است. شاهد دیگر آن سیاق خود آیه است، زیرا روی سخن در آیه با مؤمنین است نه مشرکین. </p> <p>این بود خلاصه کلام مفسر مذکور، و در آن چند اشکال است: اول اینکه: فهم صحابه هیچ دلالتی بر عموم معنای ظلم به آن وسعتی که وی گفته است ندارد، زیرا بیش از این نبوده که صحابه از کلمه ظلم، معنای معصیت را فهمیده‌اند و این اخص از مدعای او است. مدعای او این بود که آیه شریفه ظلم‌هایی را هم که معصیت نیست از قبیل کارهایی که باعث فقر و مرض است شامل می‌شود، و حال آنکه صحابه از ظلم، خصوص گناهان را فهمیده‌اند، پس مدعا اعم از دلیل است. </p> <p>دوم اینکه: عموم ظلمهایی که عقاب‌آور نیست، نسبت به مدلول آیه اجنبی است، زیرا آیه شریفه تنها در مقام بیان این است که یکی از آثار ایمان را که همان اهتداء و ایمنی از عقاب است و همچنین شرط آن را که همان دوری از ظلمی است-که ایمان را از اثر می‌اندازد- بیان فرماید، و این از جهتی همان معصیت است، ولی معصیت شمرده نمی‌شود مثل غذا خوردنی که از روی اشتباه به تندرستی صدمه زند. روشن است که اثر ایمان را که همان امن و اهتداء است تباه نمی‌سازد. آیه شریفه همانطوری که قبلا هم خاطر نشان ساختیم در مقام بیان جمیع آثاری که با قطع نظر از ایمان مترتب بر ظلم می‌شود، نمی‌باشد. و به عبارت دیگر: برداشت سخن برای بیان ظلم و آثار آن نیست، بلکه موضوع سخن بیان آثار ایمان به خدا است. </p> <p>سوم اینکه: خود این مفسر در ضمن بیاناتش فرمود: از این بیان این نتیجه به دست می‌آید که ایمنی مطلق از عقاب اخروی و عذاب‌های دنیوی و مجازات قانونی شرعی برای هیچ مکلفی صحیح نیست از وی می‌پرسیم با چنین اعتراف صریحی، دیگر گفتن اینکه آیه شریفه مطلق است، چه معنا دارد؟ و این چه مطلقی است که حتی یک مصداق هم ندارد؟ و آیا چنین مطلقی را در ضمن حجت ذکر نمودن لغو نیست؟ چهارم اینکه: معنایی که این مفسر در آخر کلام خود برای آیه اختیار کرده که مراد از ظلم خصوص شرک است صحیح نیست، زیرا لفظ آیه عام است و شامل همه اقسام ظلم و همه گناهان می‌شود، و اگر ما می‌گوییم که آیه دلالت دارد بر اینکه ایمان در تاثیر خود مشروط است به نبودن خصوص شرک، از این باب نیست که مراد از لفظ عام خصوص این معنا است، <code class="page" rel="7,285"/> بلکه از باب انطباق عام بر مورد خاصی است. زیرا استعمال لفظ عام و اراده معنای خاص، آنهم بدون قرینه حالیه و یا مقالیه از بلاغت قرآن دور است. فرمایش رسول خدا (ص) هم که در آن روایت فرمود: مراد از ظلم شرک به خدا است صرفنظر از بحثی که ما در بحث روایتی آینده در پیرامون آن داریم صریح در این نیست که شرک مراد لفظی از آیه است، تنها دلالت بر این دارد که مراد خصوص شرک است و این می‌سازد با اینکه خصوص این معنا از باب انطباق عام بر مورد خاص مقصود بوده باشد. </p> <p><code class="aya" rel="6_83"/> <span class="aya" rel="6_83" data-words="1-11">و تلک حجتنا آتیناها إبراهیم علی قومه نرفع درجات من نشاء...</span> <span class="phrase">اینکه در اشاره به حجت، لفظ <em rel="fa_6_83_2-2" data-sentence="27:146">تلک</em> را که مخصوص اشاره به دور است به کار برده برای تعظیم و احترام آن حجت بوده است، چون حجت مذکور حجتی است قاطع که مقدمات آن همه از فطریات اخذ شده است.</span> </p> <p>و <span class="phrase">به طوری که از کلمات اهل لغت استفاده می‌شود، <em rel="fa_6_83_9-9" data-sentence="44:144">درجه</em> در اصل لغت به معنای پله‌های نردبان بوده و سپس به طور مجاز در مراتب کمالات معنوی مانند علم، ایمان، کرامت، شوکت‌و جاه و امثال آن استعمال شده است.</span> بنا بر این، معنای اینکه: خداوند هر که را بخواهد به درجاتی بالا می‌برد، این است که هر که را بخواهد به مراتبی از کمالات معنوی و فضایل واقعی رسانیده و اگر مانند علم و تقوا کسبی باشد، توفیق تحصیل آن را روزیش می‌کند، و اگر مانند نبوت، رسالت و رزق غیر کسبی و غیر اختیاری باشد به مقتضای مصالحی که خودش می‌داند اختصاصش می‌دهد. </p> <p><span class="phrase">لفظ <em rel="fa_6_83_9-9" data-sentence="4:268">درجات</em> در این آیه گر چه نکره در سیاق ایجاب (یعنی در کلام غیر منفی) است و نکره در سیاق ایجاب مهمله است (یعنی نسبت به شمول همه اقسام کمالات و عدم شمول آن ساکت است) و خلاصه اینکه از آن استفاده اطلاق نمی‌شود و لیکن قدر متیقن از معنای آن از نظر خصوصیت مورد، همان علم و هدایت است.</span> بنا بر این هر چه هم که آیه اطلاق نداشته باشد دلالتش نسبت به اینکه خدای تعالی ابراهیم را به درجاتی از علم بالا برده، مسلم است زیرا هدایت و ارائه ملکوت آسمانها و زمین و یقین قلبی و حجت قاطعه، همه از درجات و مراتب علم می‌باشند بنا بر این، آیه مورد بحث ابراهیم (ع) را از مصادیق آیه‌ <span class="aya" rel="58_11" data-words="20-29">یرفع الله الذین آمنوا منکم و الذین أوتوا العلم درجات</span><span class="footnote" rel="1" title="خداوند کسانی از شما را که ایمان آورده‌اند، و همچنین کسانی را که علم روزیشان شده است به درجاتی بالا می‌برد سوره مجادله آیه ۱۱">*</span> معرفی می‌کند. </p> <p>   <code class="page" rel="7,286"/> و سپس در آخر کلام می‌فرماید: <span class="aya" rel="6_83" data-words="12-15">إن ربک حکیم علیم</span> تا این معنا را تثبیت کند که همه این برتری‌ها و امتیازاتی که خداوند به ابراهیم (ع) داده از روی علم و حکمت بوده، هم چنان که در همین سوره آنجا که حجت‌ها و براهین رسول خدا (ص) را ذکر می‌فرمود، همین معنا را خاطر نشان ساخت و فرمود که این حجت‌ها را از روی علم و حکمت به رسول خود آموختیم و او را بر سایرین برتری دادیم. </p> <p>این نکته را هم بگوییم که اگر در این آیات التفات از تکلم به غیبت به کار رفته است برای این بوده که رسول خدا (ص) را به این وسیله دلگرم ساخته و معارف مذکور را هم تثبیت نماید. </p> <h3>بحث روایتی</h3> <p> در کتاب عیون روایت شده است که نعیم بن عبد اللَّه بن تمیم قرشی (رضی اللَّه عنه) از پدرش از حمدان بن سلیمان نیشابوری از علی بن محمد بن جهم که گفت: وقتی وارد مجلس مامون شدم و دیدم که حضرت رضا (ع) نزد او است، مامون از آن حضرت پرسید: یا ابن رسول اللَّه آیا عقیده شما این نیست که انبیا (ع) از گناه معصومند؟ حضرت فرمود: بله، مامون آیاتی را از قرآن کریم که راجع به انبیا است تلاوت نمود و از معنای یک یک آنها سؤال کرد، از آن جمله پرسید: اگر انبیا (ع) معصومند پس معنای این آیه که می‌فرماید: <span class="aya" rel="6_76" data-words="1-9">فلما جن علیه اللیل رأی کوکبا قال هذا ربی</span> چیست؟ حضرت فرمود: قوم ابراهیم (ع) سه طائفه بودند: طائفه‌ای ستاره زهره را می‌پرستیدند، طائفه‌ای ماه را و طائفه‌ای خورشید را، وقتی ابراهیم (ع) از غاری که در آن به سر می‌برد بیرون آمد و مواجه با این سه طائفه گردید ستاره زهره را دید و از باب انکار و استفهام گفت: این پروردگار من است. و پس از آنکه غروب کرد گفت: من غروب کننده را دوست نمی‌دارم، برای اینکه غروب از صفات موجود حادث است نه قدیم، و حادث نمی‌تواند پروردگار من باشد. پس از غروب زهره، ماه را دید که از کرانه افق سر زد، گفت: این است پروردگار من. باز وقتی ماه غروب کرد گفت: اگر پروردگارم هدایتم نکندهر آینه از زمره مردم گمراه خواهم بود. صبح شد، خورشید را دید که دارد طلوع می‌کند، گفت: این است پروردگار من، این بزرگتر از آن دو است. البته همه اینها از باب استفهام انکاری بود نه از باب اقرار و اخبار، وقتی خورشید هم غروب نمود رو کرد به آن سه طائفه و گفت: ای قوم!من از آنچه که<code class="page" rel="7,287"/> شما برای خداوند شریک گرفته‌اید بیزاری می‌جویم، من روی خود را متوجه آن کسی کرده‌ام که آسمانها و زمین را آفریده، و من از شرک شما به سوی اخلاص اعراض کرده‌ام و من از مشرکین نخواهم بود. </p> <p>غرض ابراهیم از این گفتار این بود که بطلان دین آن سه طائفه را بیان کند و بفرماید که پرستش سزاوار چیزی که مانند زهره و ماه و خورشید است، نیست. پرستش، حق کسی است که آفریدگار این اجرام و آفریدگار آسمانها و زمین است. و این احتجاج را خداوند به وی الهام کرده بود، هم چنان که فرمود: <span class="aya" rel="6_83" data-words="1-7">و تلک حجتنا آتیناها إبراهیم علی قومه</span> -این حجت ما بود که به ابراهیم آموختیم تا با آن علیه قومش احتجاج کند مامون عرض کرد: خدا خیرت دهد یا ابن رسول اللَّه.<span class="footnote" rel="1" title="عیون اخبار الرضا، ط تهران، ج ۱ ص ۱۹۵، ح ۱">*</span> مؤلف: این روایت به طوری که می‌بینید عده‌ای از اموری را که ما از سیاق آیات مورد بحث استفاده کردیم تایید می‌کند، و به زودی روایات دیگری که استفاده‌های ما را تایید می‌نماید نقل خواهیم نمود. و اینکه در این روایت داشت که جمله‌ <span class="aya" rel="6_76" data-words="8-9">هذا ربی</span> بر سبیل استخبار و انکار بوده نه بر سبیل اخبار و اقرار، یکی از وجوهی است که در تفسیر آیه به آن اشاره شد، و امام (ع) آن را برای قطع حجت مامون ایراد کرد و منافات با سایر وجوهی که در باره معنای آن گفته شده و به زودی خواهد آمد، ندارد. </p> <p>و همچنین اینکه فرمود: زیرا غروب از صفات موجود حادث است، نه قدیم دلیل بر این نیست که نقطه اتکاء در حجت ابراهیم مساله افول بوده تا منافات با احتمال ما داشته باشد، زیرا ممکن است نقطه اتکاء حجت مساله عدم حب بوده و افول به عنوان ملاک عدم حب، ذکر شده باشد-دقت فرمائید-. </p> <h3> <span class="title" rel="6_74"><span class="phrase">روایاتی در مورد تولد و نشو و نمای ابراهیم (ع) در خفا، و اینکه <em rel="fa_6_74_6-6" data-sentence="62:33">آزر</em> پدر یا عموی ابراهیم (ع) بوده است</span></span> </h3> <p> صاحب کتاب کمال الدین می‌گوید: پدرم و ابن ولید هر دو نقل کردند از ابن برید از ابن ابی عمیر از هشام بن سالم از ابی بصیر از ابی عبد اللَّه (ع) که فرمود: پدر ابراهیم  (ع) منجم دربار نمرود بن کنعان بود، و نمرود هیچ کاری را جز به صوابدید او انجام نمی‌داد. شبی از شبها پدر ابراهیم نظر به نجوم کرد و وقتی صبح شد به نمرود گفت: من دیشب امر عجیبی دیدم، پرسید چه دیدی؟ گفت از اوضاع کواکب چنین فهمیدم که به زودی در سرزمین ما مولودی متولد می‌شود که هلاکت و نابودی ما به دست او خواهد بود، و چیزی نمانده که مادرش به او باردار شود، نمرود تعجب کرد و پرسید: آیا نطفه‌اش در رحم زنی منعقد شده؟   <code class="page" rel="7,288"/> گفت: نه، و از جمله خصوصیاتی که در باره این حمل از اوضاع کواکب به دست آورده بود این بود که مردم او را در آتش می‌اندازند، تا اینجا پیشگوییش درست بود-و اما در باره اینکه خداوند او را از آتش نجات می‌دهد، چیزی به دست نیاورده بود. امام صادق (ع) سپس فرمود: نمرود پس از شنیدن این خبر دستور داد تا زنان از مردان کناره‌گیری کنند، در همین موقع بود که پدر ابراهیم با همسر خود مقاربت نمود و او باردار شد، وقتی فهمید که همسرش آبستن شده به نظرش رسید که این حمل همان کسی است که بساط سلطنت نمرود را برمی‌چیند، لذا برای اینکه اطمینان بیشتری پیدا کندزنان قابله را خواست تا همسرش را معاینه کرده ببینند آیا راستی باردار شده یا نه. خدای متعال هم برای حفظ جان ابراهیم او را به پشت مادرش چسبانید، لذا قابله‌ها پس از معاینه گفتند: ما اثر حملی نمی‌بینیم. </p> <p>زمانی که ابراهیم (ع) متولد شد، پدرش تصمیم گرفت جریان را به نمرود گزارش دهد، همسرش او را ملامت نموده و گفت: می‌خواهی به دست خودت فرزندت را به کشتن دهی!من برای اینکه نمرود از جریان با خبر نشود و دردسری برای تو فراهم نگردد این کودک را در یکی از غارها پنهان می‌کنم تا اگر از بین رفتنی است به دست خود ما از بین نرفته باشد. شوهرش این پیشنهاد را پذیرفت و گفت پس زودتر تا کسی نفهمیده او را ببر، مادر ابراهیم طفل را برداشت و رو به بیابان گذاشت، تا به غاری رسید و او را پس از آنکه از پستان خود سیر کرد در غار گذاشت و سنگی بر در غار نهاد و به شهر برگشت. خدای متعال رزق این طفل را در انگشت ابهامش قرار داده بود، طفل هر وقت گرسنه می‌شد سر انگشت خود را در دهان می‌گذاشت و می‌مکید، ابراهیم با رشد غیر طبیعیش در هر روز به مقدار یک هفته سایر اطفال و در یک هفته به مقدار یک ماه و در یک ماه به مقدار یک سال رشد می‌کرد. </p> <p>پس از گذشتن چند روز مادر ابراهیم به همسر خود گفت: اگر اجازه دهی می‌روم تا ببینم که چه بر سر فرزندم آمده، پس از کسب اجازه از شوهر از شهر بیرون شد و به عجله خود را به غار رسانید و با کمال تعجب دید چشمان کودک مانند دو چراغ می‌درخشد. فرزند خود را از زمین برداشت و به سینه چسبانید و او را شیر داد و به حکم اجبار و ناچاری به خانه برگشت، و در جواب شوهرش که پرسید از کودکت چه خبر گفت: دیدمش که از گرسنگی مرده بود، ناچار در همان غار دفنش نموده برگشتم. مدتی گذشت و هر روز به بهانه‌ای از خانه خارج می‌شد، و در غار کودک خود را در آغوش کشیده، شیر می‌داد، تا آنکه کودک براه افتاد. </p> <p>روزی بر حسب معمول وقتی مادرش به سراغش رفت و در آغوش گرم خود نوازشش داد<code class="page" rel="7,289"/> هنگام برگشتن کودک دامنش را گرفت و گفت: مرا همراه خود ببر. مادرش گفت: من از پدرت اجازه ندارم، باشد تا از او اجازه بگیرم.  (و از آن به بعد هر روز در مقابل تقاضای فرزندش بهانه‌ای می‌آورد، تا آنکه رفته رفته به اوضاع و احوال محیط پی برد و فهمید مادرش حق داشت که او را از بیرون آمدن از غار منع می‌کرد) لذا از آن به بعد خودش هم در پنهان کردن خود سعی می‌نمود، تا آنکه از غار بیرون رفت و امر خدا را به بندگانش ابلاغ نمود، آن وقت بود که خداوند قدرت خود را به دست ابراهیم نشان داد و قدرت نمرودیان را درهم شکست.<span class="footnote" rel="1" title="کمال الدین، ط تهران، ج ۱ ص ۱۳۸، ح ۷">*</span> مؤلف: در کتاب قصص الانبیاء از صدوق از پدرش و ابن ولید و از عده‌ای دیگر از ابی بصیر از امام صادق (ع) روایت شده که فرمود: آزر عموی ابراهیم منجم دربار نمرود بود، و نمرود جز به صوابدید وی کاری انجام نمی‌داد. روزی به نمرود گفت: من در شب گذشته امر عجیبی دیدم، گفت: بگو چه دیده‌ای؟ گفت: اوضاع کواکب دلالت می‌کرد بر اینکه به زودی مولودی در این سرزمین به دنیا می‌آید که به دست او طومار سلطنت و عزت ما برچیده می‌شود، نمرود پس از شنیدن این حرف همبستر شدن زنان با مردان را ممنوع کرد. تارخ پدر ابراهیم در همین ایام با مادر ابراهیم همبستر شد و او به ابراهیم باردار شد. این روایت، بقیه داستان را بر طبق روایت قبلی بیان کرده، و تنها اختلافی که با آن دارد این است که آن روایت آزر را پدر ابراهیم خوانده بود، و در این روایت عموی آن حضرت معرفی شده است.<span class="footnote" rel="2" title="بحار الانوار ج ۱۲ ص ۴۲ ح ۳۱ به نقل از قصص الانبیاء راوندی به همین مضمون روایتی در کتاب قصص الانبیا جزائری ص ۱۱۷ ذکر گردیده">*</span> و لذا مرحوم مجلسی این دو روایت را از جهت وحدتی که در مضمون و در سند آن دو است یک روایت دانسته، و فرموده: ظاهرا روایتی هم که راوندی نقل کرده همین روایت است، و اگر آن را تغییر داده و گفته آزر عموی ابراهیم بود برای این بوده که با اصول عقاید امامیه مطابقت کند.<span class="footnote" rel="3" title="بحار الانوار ج ۱۲ ص ۴۲">*</span> مرحوم مجلسی خودش هم سایر روایاتی را که آزر بت‌پرست را پدر ابراهیم دانسته حمل بر تقیه نموده است.<span class="footnote" rel="4" title="بحار الانوار ج ۱۲ ص ۴۸">*</span> و مانند مضمون گذشته را قمی<span class="footnote" rel="5" title="تفسیر قمی ج ۱ ص ۲۰۶">*</span> و عیاشی<span class="footnote" rel="6" title="تفسیر عیاشی ج ۱ ص ۳۶۲ ح ۳۲">*</span> در تفسیر خودشان نقل کرده‌اند و روایاتی             <code class="page" rel="7,290"/> هم بطرق عامه از مجاهد در این باره هست، و طبری هم همان مضمون را در تاریخ<span class="footnote" rel="1" title="تاریخ طبری ج ۱ ص ۲۱۱-۲۳۵">*</span> خود نقل کرده و همچنین ثعلبی در قصص الانبیاء این قول را به عموم علمای گذشته نسبت داده. </p> <p>به هر حال چیزی که در اینجا باید گفت این است که علمای حدیث و آثار تقریبا اتفاق دارند در اینکه ابراهیم (ع) در ابتدای زندگی از ترس نمرود در پنهانی بسر می‌برده، و پس از سرآمدن این دوره از زندگیش خود را آشکار ساخته، و با پدر و قومش بر سر الوهیت بت‌ها و ستاره و ماه و خورشید احتجاج کرده، و همچنین با نمرود پادشاه معاصرش بر سر ادعای خداییش محاجه نموده است، و این همانطوری که قبلا هم گفتیم از سیاق آیات مربوط به این داستان نیز استفاده می‌شود. و اما اینکه پدر ابراهیم چه کسی بوده؟ اهل تاریخ گفته‌اند که اسم او <em>تارخ</em> -با خاء نقطه‌دار-و یا <em>تارح</em> -با حاء بی نقطه-و لقبش آزر بوده، و بعضی دیگر احتمال داده‌اند که آزر اسم بتی از بت‌ها و یا وصف مدح و یا ذمی به لغت آن روز و به معنای معتضد و یا لنگ بوده. و نیز گفته‌اند: آن شخص مشرکی که قرآن او را پدر ابراهیم خوانده، و احتجاج ابراهیم را با او نقل کرده همان تارخ پدر صلبی و حقیقی ابراهیم بوده، عده‌ای از علمای حدیث و کلام اهل تسنن نیز با مورخین در این قول موافقت نموده‌اند. بعضی دیگر از آنان و همچنین همه علمای شیعه در این قول مخالفت نموده و تنها بعضی از محدثین شیعه اخبار دال بر قول اول را در کتب خود نقل نموده‌اند. </p> <p>عمده چیزی که مورد استدلال شیعه و موافقین آنان از علمای سنت است اخباری است<span class="footnote" rel="2" title="بحار الانوار ج ۱۵ ص ۱۱۷">*</span> که از طرق شیعه و سنی وارد شده و دلالت دارد بر اینکه آبای رسول خدا  (ص) همه موحد بوده و هیچیک از آنان مشرک نبوده‌اند، این مساله مورد مشاجره و معرکه آرای این دو دسته از علمای شیعه و سنی است، و چون تعقیب این بحث از وظیفه تفسیری ما بیرون است استدلال و استنتاج حقیقت را برای اهل بحث می‌گذاریم و می‌گذریم، علاوه بر اینکه ما احتیاجی به بحث در آن نداریم، زیرا قبلا گفتیم که خود آیات دلالت بر این دارد که آزر مشرک که در آیات این سوره از او اسم برده شده پدر حقیقی ابراهیم نبوده، و با این حال روایاتی که دلالت دارد بر اینکه نامبرده پدر حقیقی ابراهیم بوده با اختلافی که میان خود آنها هست مخالف با کتاب خدا است که با کمال جرئت و بدون هیچ دغدغه باید آنها را طرح نمود و هیچ حاجتی به این نیست که مانند مرحوم مجلسی به خود زحمت داده و برای تراشیدن محمل     <code class="page" rel="7,291"/> صحیحی جهت اینگونه روایات، آنها را حمل بر تقیه کنیم، آنهم در باره مطلبی که خود عامه هم در آن اختلاف دارند. </p> <h3> <span class="title" rel="6_75 6_74 6_76 6_77 6_78 6_79 6_80 6_81 6_82 6_83">چند روایت در باره ارائه ملکوت به ابراهیم (ع) </span> </h3> <p> قمی در تفسیر خود در ذیل آیه شریفه: <span class="aya" rel="6_75" data-words="1-6">و کذلک نری إبراهیم ملکوت السماوات...</span> می‌گوید: پدرم برای من از اسماعیل بن مرار از یونس بن عبد الرحمن از هشام از ابی عبد اللَّه  (ع) روایت کرد که فرمود: برای ابراهیم از زمین و هر که در آنست و از آسمان و هر که در آن است و از ملکی که آسمان را حمل می‌کند و از عرش و کسی که بر آن قرار دارد پرده برداری شد، و همین معنا برای رسول خدا و امیر المؤمنین (ص) نیز بوده است.<span class="footnote" rel="1" title="تفسیر قمی، ج ۱، ص ۲۰۵">*</span> مؤلف: نظیر این روایت به دو طریق از عبد اللَّه مسکان و ابی بصیر از امام صادق  (ع) و به طریق دیگری از عبد الرحیم از امام باقر (ع) در کتاب بصائر الدرجات<span class="footnote" rel="2" title="بصائر الدرجات، ص ۱۰۶، ح ۱-۲-۵">*</span> نقل شده، عیاشی<span class="footnote" rel="3" title="تفسیر عیاشی، ج ۱، ص ۳۶۳، ح ۳۳-۳۴-۳۵">*</span> نیز این روایت را به طریقی از زراره و ابی بصیر از امام صادق (ع) و به طریق دیگری از زراره و عبد الرحیم قصیر از امام باقر (ع) نقل کرده است، صاحب الدر المنثور<span class="footnote" rel="4" title="الدر المنثور، ج ۳، ص ۲۳-۲۴">*</span> نیز آن را از ابن عباس و مجاهد و سدی که از مفسرین گذشته‌اند روایت کرده. و ما به زودی در بحثی که در پیرامون عرش خواهیم داشت حدیث امیر المؤمنین (ع) را که در کافی در باره معنای عرش است نقل خواهیم نمود. در این روایت امیر المؤمنین (ع) می‌فرماید منظور از آنانی که در قرآن می‌فرماید عرش خدای را حمل می‌کنند و کسانی که پیرامون آنانند، علمایی هستند که خدای تعالی علم خود را بر آنان حمل نموده است، و این همان ملکوتی است که خدای تعالی به اصفیای خود و به حضرت ابراهیم نشان داده و فرموده: <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span><span class="footnote" rel="5" title="کافی، ج ۱، ص ۱۲۹-۱۳۰، ح ۱">*</span> و نیز در همین حدیث سایر اخباری هم که در باره معنای ارائه ملکوت وارد شده تفسیر شده است و این حدیث بیان سابق ما را تایید می‌کند. و به زودی-ان شاء اللَّه-در سوره اعراف، شرح مفصل این حدیث خواهد آمد. </p> <p>در تفسیر عیاشی از ابی بصیر از امام صادق (ع) روایت شده که فرمود: وقتی           <code class="page" rel="7,292"/> که ابراهیم (ع) ملکوت آسمانها و زمین را دید ناگهان نظرش به مردی افتاد که زنا می‌کرد. حضرت ابراهیم (ع) او را نفرین کرد و او از دنیا رفت، بار دیگر مردی را دید که مشغول ارتکاب همان گناه است او را نیز نفرین کرد و او هم مرد، بار سوم مرد دیگری را به همان حال دید او را نیز نفرین کرد او نیز مرد، پروردگار متعال به او وحی فرستاد که ای ابراهیم دعا و نفرین تو گیرا است، پس زنهار بندگان مرا نفرین مکن. زیرا اگر من زندگی آنان را نمی‌خواستم خلقشان نمی‌کردم. ای ابراهیم!من بندگانم را به سه صنف آفریده‌ام: یکی بنده‌ای که مرا عبادت می‌کند و هیچ چیزی را شریک در الوهیتم قرار نمی‌دهد. دوم بنده‌ای که غیر مرا می‌پرستد و البته حسابش از قلم ما نمی‌افتد. سوم بنده‌ای که غیر مرا می‌پرستد، و ما به خاطر فرزندی که می‌دانیم از صلب او به وجود می‌آید و ما را می‌پرستد مهلتش می‌دهیم تا آن فرزند را از صلبش بیرون آوریم.<span class="footnote" rel="1" title="تفسیر عیاشی، ج ۱، ص ۳۶۴، ح ۳۷">*</span> مؤلف: این مضمون را عده بسیاری روایت کرده‌اند، و به اصطلاح علمی روایتی است مستفیض. مرحوم کلینی در کافی<span class="footnote" rel="2" title="روضه کافی ص ۳۰۵ ح ۴۷۳">*</span> این روایت را با ذکر سند از ابی بصیر از امام صادق  (ع) و مرحوم صدوق نیز در علل الشرائع<span class="footnote" rel="3" title="علل الشرائع ج ۲ ص ۵۸۵ ح ۳۱">*</span> از آن جناب و مرحوم طبرسی در احتجاج<span class="footnote" rel="4" title="احتجاج طبرسی ج ۱ ص ۳۶">*</span> از امام عسکری (ع) و سیوطی در الدر المنثور<span class="footnote" rel="5" title="الدر المنثور ج ۳ ص ۲۴">*</span> از ابن مردویه از علی بن ابی طالب از رسول خدا (ص) و نیز به سند دیگری از ابی الشیخ و ابن مردویه و بیهقی در کتاب شعب از طریق شهر بن حوشب از معاذ بن جبل از رسول خدا (ص) بدون ذکر سند کامل از عده‌ای از مفسرین نقل کرده‌اند. </p> <h3> <span class="title" rel="6_76">روایاتی در خصوص جمله‌ <span class="aya" rel="6_76" data-words="8-9">هذا ربی</span> که ابراهیم (ع) بر زبان آورد</span> </h3> <p> در تفسیر عیاشی از محمد بن مسلم از امام صادق و یا امام باقر (ع) روایت شده که فرمود: اینکه ابراهیم (ع) پس از دیدن ستاره گفت: این پروردگار من است، از باب جستجو و استدلال بر وجود پروردگار متعال بود، نه اینکه واقعا کوکب را پروردگار خود دانسته و در نتیجه کفر ورزیده باشد، و پیدا است که هر کس در این مقام اینطور فکر کند و از این باب چیزی بر زبان آورد مانند ابراهیم است که گفتارش موجب کفر نیست.<span class="footnote" rel="6" title="تفسیر عیاشی ج ۱ ص ۳۶۴ ح ۳۸">*</span>             <code class="page" rel="7,293"/> مرحوم قمی در تفسیر خود می‌گوید: شخصی از امام صادق (ع) از معنای کلام ابراهیم که گفت: <span class="aya" rel="6_76" data-words="8-9">هذا ربی</span> سؤال کرد و پرسید آیا ابراهیم با گفتن این حرف مشرک شد؟ امام (ع) فرمود: اگر امروز کسی چنین حرفی بزند مشرک می‌شود، و لیکن ابراهیم با گفتن آن مشرک نشد، برای اینکه او در مقام جستجوی از پروردگار خود چنین حرفی را زده، و دیگران موقفی را که او داشت ندارند، و لذا بر زبان راندن آن نسبت به دیگران شرک است.<span class="footnote" rel="1" title="تفسیر قمی ج ۱ ص ۲۰۷-۲۰۸">*</span> مؤلف: مقصود از اینکه فرمود: دیگران موقف ابراهیم را ندارند، این است که دیگران حجت برایشان تمام شده، و به سوی پروردگارشان هدایت شده‌اند، و با این حال نمی‌توانند چیزی را پروردگار خود فرض کنند، زیرا که قول به ربوبیت آن چیز موجب شرک است. </p> <p>عیاشی در تفسیر خود از حجر روایت کرده که گفت: علاء بن سیابه، کسی خدمت امام صادق (ع) فرستاده از آن جناب از گفتار ابراهیم که گفته بود: <span class="aya" rel="6_76" data-words="8-9">هذا ربی</span> سؤال کرد که چطور ابراهیم چنین حرفی را بر زبان راند و حال آنکه ما امروز کسی را که چنین بگوید مشرک می‌دانیم، امام (ع) در جوابش فرمود: این حرف از ابراهیم شرک نیست چون او در مقام جستجوی از پروردگارش بوده، و لیکن از غیر ابراهیم شرک است.<span class="footnote" rel="2" title="سوره بقره آیه ۱۳۵">*</span> و نیز عیاشی از محمد بن حمران روایت کرده که گفت: از امام صادق (ع) از جمله <em>هذا ربی</em> که حکایت قول ابراهیم است پرسیدم. امام (ع) فرمود: ابراهیم با گفتن این حرف به چیزی (از شرک) نرسید، زیرا مقصودش غیر آن چیزی بود که گفت.<span class="footnote" rel="3" title="خدا شرع و آیینی که برای شما مسلمین قرار داد حقایق احکامی است که نوح را هم به آن سفارش کرد، و بر تو نیز همان را وحی کردیم و به ابراهیم و موسی و عیسی هم آن را سفارش نمودیم سوره شوری آیه ۱۳">*</span> مؤلف: ظاهرا مراد امام (ع) این است که این گفتار از ابراهیم (ع) صرف فرض بوده و یا همانطوری که ما نیز در سابق گفتیم می‌خواسته اعتقاد طرف را موقتا و بطور مماشات قبول کند تا در مقام بیان فساد آن، تالی فاسد آن را بشمارد. </p> <p>سیوطی در الدر المنثور در ذیل آیه شریفه‌ <span class="aya" rel="6_82" data-words="1-7">الذین آمنوا و لم یلبسوا إیمانهم بظلم</span> از احمد، بخاری، مسلم، ترمذی، ابن جریر، ابن منذر، ابن ابی حاتم و دارقطنی در کتاب افراد و ابو الشیخ و ابن مردویه نقل می‌کند که همگی از عبد اللَّه بن مسعود روایت کرده‌اند که گفته است: وقتی این آیه نازل شد اصحاب ناراحت شده عرض کردند: یا رسول اللَّه!کدام یک از ما است که به خود ظلم نکرده باشد؟ رسول خدا (ص) فرمود: معنای آیه آن نیست     <code class="page" rel="7,294"/> که شما به نظرتان رسیده، مگر نشنیده‌اید که <em>عبد صالح</em> ظلم را عبارت از شرک دانسته و گفته است: <span class="aya" rel="31_13" data-words="14-17">إن الشرک لظلم عظیم</span>.<span class="footnote" rel="1" title="الدر المنثور ج ۳ ص ۲۶-۲۷">*</span> مؤلف: مراد از <em>عبد صالح</em> در اینجا لقمان است که قرآن کریم در سوره لقمان این قول را از آن جناب حکایت کرده، از اینجا معلوم می‌شود که سوره لقمان قبل از سوره انعام نازل شده. و اینکه رسول خدا (ص) ظلم را به معنای شرک گرفته-همانطوری که قبلا هم اشاره کردیم-از باب تطبیق بر مورد است، و گر نه ظلم، همه گناهان را شامل می‌شود. </p> <p>چیزی که هست سایر گناهان قابل آمرزش هست و شرک به هیچ وجه آمرزیده نمی‌شود و دلیل این مطلب هم روایاتی است که ذکر می‌گردد. </p> <h3> <span class="title" rel="6_82">روایاتی در ذیل جمله: <span class="aya" rel="6_82" data-words="3-7">و لم یلبسوا إیمانهم بظلم</span> </span> </h3> <p> و نیز در الدر المنثور است که احمد، طبرانی، ابو الشیخ، ابن مردویه و بیهقی در کتاب شعب الایمان از جریر بن عبد اللَّه نقل کرده‌اند که گفت: در خدمت رسول خدا  (ص) از مدینه بیرون آمدیم وقتی به بیرون شهر رسیدیم سواره‌ای را از دور دیدیم که به طرف ما می‌آید، چیزی نگذشت که به ما رسید و سلام کرد، حضرت فرمود: از کجا می‌آیی؟ عرض کرد از قبیله خود و از نزد اهل و عیالم بیرون آمده‌ام و می‌خواهم خدمت رسول خدا (ص) برسم. حضرت فرمود: رسیدی. عرض کرد به من بیاموز که ایمان چیست؟ فرمود: ایمان این است که شهادت دهی بر اینکه معبودی جز پروردگار متعال نیست و محمد (ص) فرستاده او است، و پس از اقرار به این دو، نماز خوانده و زکات داده و ماه رمضان را روزه گرفته و خانه کعبه را زیارت کنی، عرض کرد به همه آنچه فرمودی اقرار دارم. در این بین دست شترش به سوراخ موشها فرو رفت و در نتیجه مرد با سر به زمین خورد و در جا از دنیا رفت، حضرت فرمود: این مرد از کسانی است که با عمل کم، اجر و مزد زیاد نصیبش می‌شود، و این از آن کسانی است که خداوند در باره‌شان فرموده: <span class="aya" rel="6_82" data-words="1-13">الذین آمنوا و لم یلبسوا إیمانهم بظلم أولئک لهم الأمن و هم مهتدون</span> و من خود دیدم که حور العین از میوه‌های بهشت در دهانش گذاشتند و از اینجا به دست آوردم که این بنده خدا گرسنه از دنیا رفت.<span class="footnote" rel="2" title="سوره مریم آیه ۴۱-۴۸">*</span> مؤلف: این روایت را سیوطی<span class="footnote" rel="3" title="سوره انبیا آیه ۵۱-۵۶ و سوره شعراء آیه ۶۹-۷۷ و سوره صافات آیه ۸۳-۸۷">*</span> از حکیم ترمذی و ابن ابی حاتم از ابن عباس نیز نقل کرده، عیاشی<span class="footnote" rel="4" title="تفسیر عیاشی ج ۱ ص ۳۶۶ ح ۴۵">*</span> هم نظیر آن را در تفسیر خود از جابر جعفی از شخص دیگری که اسم برده نشده       <code class="page" rel="7,295"/> از رسول خدا (ص) روایت نموده است. </p> <p>و نیز در الدر المنثور می‌گوید: عبد بن حمید از ابراهیم تیمی نقل کرده که گفت: مردی از رسول خدا (ص) معنای این آیه را پرسید، حضرت چیزی نگفت تا آنکه مرد دیگری از راه رسید و پس از قبول اسلام به میدان جنگ درآمده جنگید و شهید شد، آن گاه رسول خدا (ص) رو به سائل نمود و فرمود: این از همان اشخاص بود، او از کسانی بود که ایمان آورد و ایمان خود را به ظلمی پوشیده نساخت.<span class="footnote" rel="1" title="سوره حج آیه ۸۷">*</span> و نیز می‌گوید: فاریابی و عبد بن حمید و ابن ابی حاتم و ابو الشیخ و حاکم-حاکم روایت را صحیح دانسته-و ابن مردویه از علی بن ابی طالب (ع) روایت کرده‌اند که در ذیل آیه: <span class="aya" rel="6_82" data-words="1-7">الذین آمنوا و لم یلبسوا إیمانهم بظلم</span> فرموده که: این آیه تنها در خصوص ابراهیم (ع) و اصحابش نازل شده، و در این امت کسی مشمول و مورد این آیه نیست.<span class="footnote" rel="2" title="سوره بقره آیه ۲۵۸">*</span> مؤلف: ظاهر این روایت با اصول و قواعد کلیه‌ای که از کتاب و سنت استخراج شده سازگار نیست، برای اینکه مضمون آیه مورد بحث اختصاص به امت مخصوصی ندارد، زیرا متضمن حکمی از احکام فرعیه نیست که مختص به امتی معین و یا زمانی معین بوده باشد، بلکه مربوط به ایمان و آثار سویی است که ظلم در ایمان می‌گذارد، و این یک مساله فطری است که به اختلاف زمانها و امت‌ها مختلف نمی‌شود. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">سخن بعضی که در توجیه یک روایت گفته‌اند: امت ابراهیم فقط مکلف به ایمان بودند و به فروع و احکام مکلف نبودند و بیان فساد این ادعا</span> </h3> <p> بعضی از مفسرین در توجیه این حدیث گفته‌اند: اگر مقصود از روایت ایمنی ابراهیم  (ع) و قومش از خلود در عذاب بود، جا داشت که کسی بگوید: این معنا اختصاص به قوم ابراهیم (ع) ندارد و امت اسلام نیز از خلود در عذاب ایمنند، و لیکن احتمال دارد مقصود ایمنی قوم ابراهیم (ع) از مطلق عذاب باشد چه دائمی و چه موقت. و بنا بر این، اختصاص مضمون آیه به قوم ابراهیم (ع) درست است، زیرا امم دیگر این ایمنی مطلق را ندارند، و شاید جهت ایمنی آنان به طور مطلق به فرض که این حدیث صحیح باشد این باشد که خدای تعالی قوم ابراهیم (ع) را مکلف به فروع نکرده و از آنان جهت داشتن تمدن راقی که در امور فردی و آداب و غیر آنها برایشان سخت می‌گرفت تنها اکتفاء به قبول توحید و ترک شرک نموده باشد. مفسر مزبور سپس در تایید احتمالش گفته است: اهل بحث و پژوهش نیز به شریعت حمورابی پادشاه صالحی که در زمان ابراهیم می‌زیسته و مقدم او را مبارک شمرده   <code class="page" rel="7,296"/> و طبق سفر تکوین تورات از وی ده یک، مالیات گرفته، دست یافته و دیده‌اند که بیشتر احکام آن شریعت، همانند احکام تورات است. </p> <p>مفسر سابق الذکر سپس برای تحکیم احتمال خود و سد ثغور آن اضافه کرده است: اینهم که می‌بینید قرآن کریم تشریع فریضه حج را به ابراهیم (ع) نسبت داده منافات با احتمال ما ندارد، برای اینکه مساله حج از قوانین جاری در میان قوم جرهم که امت اسماعیلند، بوده، و ابراهیم (ع) فریضه مذکور را در بین آن قوم تشریع کرده، نه در میان کلدانی‌ها که قوم خود او بودند (پس قوم ابراهیم (ع) به احکام فرعی مامور نبودند) ولی این امت پاره‌ای از موحدین آن بقدر نافرمانی خود از احکام فرعیه عذاب می‌شوند زیرا شریعتی کامل از طرف خداوند برای آنان آمده و بر اقامه آن بازخواست می‌شوند. </p> <p>این بود توجیه مفسر مزبور برای روایت، و ما گمان نمی‌کنیم که تحکم و بی دلیل بودن کلام او بر کسی پوشیده باشد، زیرا سابقا گفتیم که حمورابی معاصر ابراهیم نبوده و در حدود سیصد سال بعد از ابراهیم زندگی می‌کرده. چون زندگی ابراهیم (ع) در حدود دو هزار سال قبل از میلاد و از او در حدود هزار و هفتصد سال قبل از میلاد بوده. و ثانیا گر چه تاریخ دلالت دارد بر اینکه حمورابی پادشاهی صالح و دیندار و عادل در بین رعیت و مردی قانونی و پایدار در قوانین خود بوده و مقرراتی را که خود وضع نموده بود به نحو احسن اجرا می‌کرده و قوانین وی قدیم‌ترین قوانین مدنی است که تدوین شده، و لیکن همین سند تاریخی صراحت دارد بر اینکه وی مردی بت‌پرست بوده، چون در همین خطی که در خرابه‌های بابل از وی به دست آمده بعد از بیان شریعت خود از بت‌های زیادی استمداد نموده، و آن بت‌ها را در قبال سلطنت عظیمی که به او داده و توفیقی که در بسط عدالت و وضع قانون به وی ارزانی داشته‌اند شکرگزاری نموده و از آنها خواسته تا قوانینش را از زوال و تحریف حفظ کنند، و آن بت‌ها را چنین اسم برده: 1- <em>میروداخ</em> خدای خدایان 2- <em>ای</em> خدای قانون و عدالت 3- <em>زاماما</em> و الاهه  <em>اشتار</em> دو خدای جنگ 4- <em>شاماش</em> خدای حاکم در آسمان و زمین 5- <em>سین</em> خدای آسمانها 6- <em>حاداد</em> خدای ارزانی و فراوانی نعمت 7- <em>نیرغال</em> خدای فتح و فیروزی 8- <em>بل</em> خدای قدر 9-آلهه <em>بیلتیس</em> و الاهه <em>نینو</em> و إلاه <em>ساجیلا</em> و غیر آن. </p> <p>و ثالثا اینکه گفت: تنها مکلف به ایمان بوده‌اند نیز صحیح نیست، برای اینکه قرآن کریم در سوره ابراهیم از زبان خود او مساله نماز را حکایت کرده که از خداوند خواسته تا او و ذریه او را نمازخوان کند، و نیز در سوره انبیا حکایت کرده که به قوم خود گفت: خدا به من<code class="page" rel="7,297"/> کارهای نیک و دادن زکات را وحی فرموده، و در سوره حج تشریع فریضه حج و اباحه گوشت چارپایان را، و در سوره ممتحنه دوری گزیدن از مشرکین را به وی نسبت داده، و در سوره انعام نهی از هر ظلم و هر عمل مخالف با فطرت را از او نقل کرده. در اخبار نیز وارد شده که آن طهارت و نظافتی که ابراهیم در میان امت خود جعل و تشریع کرده و در سوره حج به آن اشاره شده عبارت از همان حنیفیت معروف و احکام دهگانه‌ای بوده که پنج حکم آن مربوط به سر و پنج حکم دیگرش مربوط به سایر اعضای بدن و از آن جمله ختنه است. در سوره مریم و هود مساله تحیت به سلام نیز از احکام شریعت ابراهیم شمرده شده است. مضافا بر همه اینها، قرآن کریم دین اسلام را هم ملت ابراهیم و دین حنیف او دانسته و فرموده: <span class="aya" rel="22_78" data-words="17-19">ملة أبیکم إبراهیم</span><span class="footnote" rel="1" title="کافی ج ۲ ص ۲۹۳ ح ۴">*</span> و <span class="aya" rel="2_135" data-words="8-12">قل بل ملة إبراهیم حنیفا</span><span class="footnote" rel="2" title="دلیل بر ازدواج ابراهیم (ع) با وی پیش از بیرون شدن به طرف بیت المقدس، این است که ابراهیم (ع) طبق این آیه شریفه از پروردگار خود فرزند شایسته طلب می‌کند: &lt;span class=&quot;aya&quot; rel=&quot;۳۷_۹۹-۱۰۰&quot; data-words=&quot;۱-۱۲&quot;&gt;وَ قالَ إِنِّی ذاهِبٌ إِلی رَبِّی سَیَهْدِینِ، رَبِّ هَبْ لِی مِنَ اَلصَّالِحِینَ&lt;/span&gt; -گفت من به سوی پروردگارم روانم، او مرا هدایت خواهد نمود پروردگارا مرا از فرزندان شایسته عطا کن سوره صافات آیه ۱۰۰">*</span>. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">فروع و احکامی که توسط ابراهیم (ع) تشریع شده‌اند</span> </h3> <p> نمی‌خواهیم بگوییم دین اسلام با همه اصول و فروعی که دارد در زمان ابراهیم تشریع شده، و نمی‌توانیم چنین حرفی را بزنیم زیرا از آیه‌ <span class="aya" rel="42_13" data-words="1-21">شرع لکم من الدین ما وصی به نوحا و الذی أوحینا إلیک و ما وصینا به إبراهیم و موسی و عیسی</span><span class="footnote" rel="3" title="قبلا گذشت که از دعایی که از آن حضرت در سوره ابراهیم نقل شده این معنی استفاده می‌شود">*</span> عکس این معنا استفاده می‌شود، و لیکن می‌خواهیم بگوییم که از این آیه و همچنین از آیه‌ <span class="aya" rel="6_160-161" data-words="19-35">قل إننی هدانی ربی إلی صراط مستقیم، دینا قیما ملة إبراهیم حنیفا و ما کان من المشرکین</span><span class="footnote" rel="4" title="بگو پروردگارم مرا به راهی راست هدایت کرده که دینی برقرار، آئین معتدل ابراهیم است، و او از مشرکین نبود سوره انعام آیه ۱۶۱">*</span> استفاده می‌شود که شرایع و احکام اسلام همه از آن فطریاتی سرچشمه می‌گیرد که ابراهیم (ع) به زبان تشریع بیان کرده و هر عملی که موافق با فطرت بود مورد امر و هر عملی که مخالف با فطرت بود مورد نهی قرار داده بود. </p> <p>و اگر توجیه مفسر مزبور صحیح بود و خداوند به زبان ابراهیم هیچ حکمی از احکام فرعی را تشریع نکرده بود ناگزیر باید معتقد شویم به اینکه قوانین موضوعه و مقرره حمورابی مورد امضای پروردگار قرار گرفته و از احکام دین ابراهیم شده، بلکه به آن معنایی که گفتیم دین اسلام نیز از آن احکام منشا گرفته است، و خلاصه، احکام یک پادشاه مشرک به صورت یک         <code class="page" rel="7,298"/> شریعتی الهی و کتابی آسمانی درآمده است، و کیست که جرأت تفوه به چنین حرفی را داشته باشد؟ حقیقت مطلب و آنچه که در آن شکی نیست، این است که تمدن و اصلاح حال دنیا و همچنین عبادت و اصلاح حال آخرت را وحی الهی به انبیای گذشته و امت‌های آنان آموخته و آنان را به انواع عبادات و وضع قوانین کلی‌ای که عقل سلیم نیز آن را درک می‌کند (مانند دستورات راجع به همزیستی صالح و اجتناب از ظلم و اسراف و اعانت ظالم و از این قبیل خیرات و شرور) هدایت کرده است، و ریشه تمامی تجهیزات و وسایل تمدن امروز همین وحیی است که به انبیای گذشته می‌شده، انبیا (ع) بودند که مردم را به اجتماع و تشکیل جامعه دعوت نموده، و آنان را به خیر و صلاح و اجتناب از شر و فحشاء و فساد واداشته‌اند، و در این مساله عادل بودن و یا ستمگر بودن زمامداران آن روز جوامع بشری هیچ تاثیری نداشته است. </p> <h3> <span class="title" rel="6_82 6_74 6_75 6_76 6_77 6_78 6_79 6_80 6_81 6_83">سبب وجود قوانین <em>حمورابی</em> در تورات فعلی</span> </h3> <p> این جریان کلیات احکام بود، و اما تفاصیل و جزئیات آن قبل از ظهور دین اسلام جز در تورات در هیچ کتاب آسمانی نازل نشده بود. گر چه بعضی از احکام جزئی که در تورات است شبیه به احکامی از شریعت حمورابی است، الا اینکه به هیچ وجه نمی‌توان گفت احکام کلیمیت همان احکام حمورابی است که خداوند آن را در کلیمیت امضا نموده، زیرا آن شریعتی که خداوند به حضرت موسی (ع) فرستاد در فتنه بخت النصر از بین رفته و از تورات آن جناب اثری باقی نماند، در این فتنه جز عده قلیلی که به اسارت به بابل رفتند همه بنی اسرائیل قلع و قمع شده و شهرهای ایشان به کلی خراب گردید، و آن عده قلیل هم چنان در بابل و در قید اسارت می‌زیستند تا آنکه کورش پادشاه ایران پس از فتح بابل آزادشان ساخته و اجازه برگشتن به بیت المقدس را به ایشان داد و دستور داد تا عزرای کاهن تورات را پس از آنکه نسخه‌هایش به کلی از میان رفته و متن معارفش فراموش شده بود، بنویسد. او نیز الگویی از قوانین بابل که در بین کلدانی‌ها متداول بود برداشته و به اسم تورات در میان بنی اسرائیل انتشار داد. پس به صرف اینکه شریعت حمورابی مشتمل بر قوانین صحیحی است نباید آن را قوانین آسمانی دانسته و به امضای خدای تعالی ممضی نمود. </p> <p>و <span class="phrase">در کافی به سند خود از ابی بصیر از امام صادق (ع) روایت کرده که در ذیل آیه‌ <span class="aya" rel="6_82" data-words="1-7">الذین آمنوا و لم یلبسوا إیمانهم بظلم</span> فرمود: مراد از این ظلم شرک است.<span class="footnote" rel="1" title="کافی ج ۲ ص ۳۹۹ ح ۴">*</span> و نیز در همین کتاب به طریق دیگری از ابی بصیر از آن جناب روایت کرده که   <code class="page" rel="7,299"/> فرمود: مراد از ظلم شک است.<span class="footnote" rel="1" title="در تمام مواردی که نام پدر حضرت ابراهیم (ع) برده شده است، مراد عموی ایشان است">*</span> مؤلف: این روایت را عیاشی هم در تفسیر خود از ابی بصیر از آن حضرت روایت کرده.<span class="footnote" rel="2" title="سوره بقره آیه ۱۲۷-۱۲۹ و سوره آل عمران آیه ۹۶-۹۷">*</span> در تفسیر عیاشی از ابی بصیر از آن جناب چنین نقل کرده که گفت: از آن جناب از معنای آیه‌ <span class="aya" rel="6_82" data-words="1-7">الذین آمنوا و لم یلبسوا إیمانهم بظلم</span> پرسش نمودم، فرمود: ای ابا بصیر!پناه می‌بریم به خدا از اینکه از کسانی باشیم که ایمان خود را به ظلمی تباه ساختند، آن گاه فرمود اینها همان خوارج و اصحاب ایشانند.<span class="footnote" rel="3" title="سوره حج آیه ۲۶-۳۰">*</span> و نیز در تفسیر عیاشی از یعقوب بن شعیب از امام ابی عبد اللَّه (ع) روایت شده که در ذیل آیه‌ <span class="aya" rel="6_82" data-words="3-7">و لم یلبسوا إیمانهم بظلم</span> فرمود: مراد از ظلم ضلالت و ما فوق آن است.<span class="footnote" rel="4" title="سوره انعام آیه ۷۴-۸۲">*</span> مؤلف: گویا مراد امام (ع) از <em rel="fa_6_74_15-15" data-sentence="1400:114">ضلالت</em> شرکی است که در حقیقت ریشه همه ظلمها است و مراد از <em>ما فوق ضلالت</em> گناهان و ظلمهایی است که سربار ضلالت باشد.</span> </p> <p>ممکن است مراد از ضلالت، گناهانی باشد که خفیف‌ترین درجات ظلم را دارا باشد، و مراد از ما فوق ضلالت، شرک که منتها درجه ضلالت است بوده باشد، زیرا هر گناهی ضلالت و گمراهی است. </p> <p>در این روایات-همانطوری که ملاحظه می‌کنید-در تفسیر ظلم تفننی به کار رفته: یکی آن را به شرک و دیگری آن را به شک تفسیر نموده. یکی آن را به ضلالت خوارج و دیگری به ولایت دشمنان اهل بیت معنا کرده است، و این خود از شواهد گفتار قبلی ما است که گفتیم ظلم در آیه مطلق است، و اطلاقش همه مراتب ظلم را به حسب اختلاف مراتب فهم مردم شامل می‌شود. </p> <h3>گفتاری در باره شخصیت ابراهیم خلیل (ع) و سرگذشت او <span class="title" rel="6_74 6_75 6_76 6_77 6_78 6_79 6_80 6_81 6_82 6_83"> (در چند فصل) </span> </h3> <p> در ذیل این عنوان بحث‌هایی است قرآنی، علمی، تاریخی و غیره که باید هر کدام را جداگانه متعرض شد. </p> <h3>1-داستان ابراهیم از نظر قرآن: </h3> <p>آنچه از قرآن کریم در این باره استفاده می‌شود این     <code class="page" rel="7,300"/> است که: ابراهیم (ع) از اوان طفولیت تا وقتی که به حد تمیز رسیده در نهانگاهی دور از جامعه خود می‌زیسته، و پس از آنکه به حد تمیز رسیده از نهانگاه خود به سوی قوم و جامعه‌اش بیرون شده و به پدر خود پیوسته است، و دیده که پدرش و همه مردم بت می‌پرستند، و چون دارای فطرتی پاک بود و خداوند متعال هم با ارائه ملکوت تاییدش نموده و کارش را به جایی رسانده بود که تمامی اقوال و افعالش موافق با حق شده بود این عمل را از قوم خود نپسندید و نتوانست ساکت بنشیند، لا جرم به احتجاج با پدر خود<span class="footnote" rel="1" title="سوره انبیا آیه ۵۶-۷۰ و سوره صافات آیه ۸۸-۹۸">*</span> پرداخته او را از پرستش بت‌ها منع و به توحید خدای سبحان دعوت نمود، باشد که خداوند او را به راه راست خود هدایت نموده از ولایت شیطان دورش سازد. پدرش وقتی دید ابراهیم به هیچ وجه از پیشنهاد خود دست بر نمی‌دارد او را از خود طرد نمود و به سنگسار کردنش تهدید نمود. </p> <p>ابراهیم (ع) در مقابل این تهدید و تشدید از در شفقت و مهربانی با وی تلطف کرد و چون ابراهیم مردی خوش خلق و نرم زبان بود، در پاسخ پدر نخست بر او سلام کرد و سپس وعده استغفارش داد. و در آخر گفت: در صورتی که به راه خدا نیاید او و قومش را ترک گفته ولی به هیچ وجه پرستش خدا را ترک نخواهد کرد.<span class="footnote" rel="2" title="سوره بقره آیه ۱۳۰-۱۳۱">*</span> از طرفی دیگر با قوم خود نیز به احتجاج پرداخته و در باره بت‌ها با آنان گفتگو کرد<span class="footnote" rel="3" title="سوره انعام آیه ۷۹">*</span> با اقوام دیگری هم که ستاره و آفتاب و ماه را می‌پرستیدند احتجاج نمود تا اینکه آنان را نسبت به حق ملزم کرد و داستان انحرافش از کیش بت‌پرستی و ستاره‌پرستی در همه جا منتشر شد<span class="footnote" rel="4" title="سوره ممتحنه آیه ۴ و سوره انبیا آیه ۷۱">*</span>. </p> <p>روزی که مردم برای انجام مراسم دینی خود همه به خارج شهر رفته بودند ابراهیم (ع) به عذر کسالت، از رفتن با آنان تخلف نمود و تنها در شهر ماند، وقتی شهر خلوت شد به بت‌خانه شهر درآمده و همه بت‌ها را خرد نمود و تنها بت بزرگ را گذاشت شاید مردم به طرف او برگردند. وقتی مردم به شهر بازآمده و از داستان با خبر شدند در صدد جستجوی مرتکب آن برآمده سرانجام گفتند: این کار همان جوانی است که ابراهیم نام دارد. </p> <p>ناچار ابراهیم را در برابر چشم همه احضار نموده و او را استنطاق کرده پرسیدند آیا تو با خدایان ما چنین کردی؟ ابراهیم (ع) گفت: این کار را بت بزرگ کرده است و اگر         <code class="page" rel="7,301"/> قبول ندارید از خود آنها بپرسید تا اگر قدرت بر حرف زدن دارند بگویند چه کسی به این صورتشان درآورده. ابراهیم (ع) قبلا به همین منظور تبر را به دوش بت بزرگ نهاده بود تا خود شاهد حال باشد. ابراهیم (ع) می‌دانست که مردم در باره بت‌های خود قائل به حیات و نطق نیستند، و لیکن می‌خواست با طرح این نقشه، زمینه‌ای بچیند که مردم را به اعتراف و اقرار بر بی شعوری و بی جانی بت‌ها وادار سازد، و لذا مردم پس از شنیدن جواب ابراهیم (ع) به فکر فرو رفتن به انحراف خود اقرار نمودند و با سرافکندگی گفتند: تو که می‌دانی این بت‌ها قادر بر تکلم نیستند. ابراهیم (ع) که غرضی جز شنیدن این حرف از خود آنان نداشت بی درنگ گفت: آیا خدای را گذاشته و این بت‌ها را که جماداتی بی جان و بی سود و زیانند می‌پرستید؟ اف بر شما و بر آنچه می‌پرستید، آیا راستی فکر نمی‌کنید؟ و چیزهایی را که خود به دست خودتان می‌تراشید می‌پرستید، و حاضر نیستید خدا را که خالق شما و خالق همه مصنوعات شما (یا اعمال شما) است بپرستید؟. </p> <p>مردم گفتند: باید او را بسوزانید و خدایان خود را یاری و حمایت کنید. به همین منظور آتشخانه بزرگی ساخته و دوزخی از آتش افروخته و در این کار برای ارضاء خاطر خدایان همه تشریک مساعی نمودند، و وقتی آتش شعله‌ور شد ابراهیم (ع) را در آتش افکندند، خدای متعال آتش را برای او خنک گردانید و او را در شکم آتش سالم نگه داشت، و کید کفار را باطل نمود.<span class="footnote" rel="1" title="دلیل بر ایمان گروهی از قوم ابراهیم (ع) این آیه شریفه است: &lt;span class=&quot;aya&quot; rel=&quot;۶۰_۴&quot; data-words=&quot;۱-۱۶&quot;&gt;قَدْ کانَتْ لَکُمْ أُسْوَةٌ حَسَنَةٌ فِی إِبْراهِیمَ وَ اَلَّذِینَ مَعَهُ إِذْ قالُوا لِقَوْمِهِمْ إِنَّا بُرَآؤُا مِنْکُمْ&lt;/span&gt; -به تحقیق ابراهیم و کسانی که با وی همراه بودند برای شما مقتدایی نیکو بودند که به قوم مشرک خود گفتند: ما از شما بیزاریم  سوره ممتحنه آیه ۴">*</span> ابراهیم (ع) در خلال این مدت با نمرود هم ملاقات نموده و او را نیز که ادعای ربوبیت داشت مورد خطاب و احتجاج قرار داد و به وی گفت: پروردگار من آن کسی است که بندگان را زنده می‌کند و می‌میراند. نمرود از در مغالطه گفت: من نیز زنده می‌کنم و می‌میرانم، هر یک از اسیران و زندانیان را که بخواهم رها می‌کنم و هر که را بخواهم به قتل می‌رسانم. ابراهیم به بیان صریح‌ترین که راه مغالطه را بر او مسدود کند احتجاج نمود و گفت: خدای متعالی آن کسی است که آفتاب را از مشرق بیرون می‌آورد، تو اگر راست می‌گویی از این پس کاری کن که آفتاب از مغرب طلوع کند، در اینجا نمرود کافر مبهوت و سرگشته ماند.<span class="footnote" rel="2" title="سوره احزاب آیه ۷ شوری آیه ۱۳ سوره اعلی آیه ۱۸-۱۹">*</span>     <code class="page" rel="7,302"/> پس از آنکه ابراهیم (ع) از آتش نجات یافت باز هدف خود را تعقیب نموده و شروع به دعوت به دین توحید و دین حنیف نمود، و عده کمی به وی ایمان آوردند.<span class="footnote" rel="1" title="سوره بقره آیه ۱۲۶ و سوره ابراهیم آیه ۳۵-۴۱">*</span> قرآن کریم از آن جمله لوط و همسر ابراهیم (ع) را اسم می‌برد: این بانو همان زنی است که ابراهیم (ع) با او مهاجرت کرد و پیش از بیرون رفتن از سرزمین خود به اراضی مقدسه با او ازدواج کرده بود.<span class="footnote" rel="2" title="برخی چنین توجیه کرده‌اند که این ملکی صادق کاهن، همان امرافل پادشاه شنعار است که در اول داستان مذکور است، و او همان حمورابی صاحب قوانین معروف است که یکی از سلاله نخستین شاهان بابل است">*</span> ابراهیم (ع) و همراهانش در موقع بیرون شدن از وطن خود از قوم خود تبری جسته و شخص او از آزر که‌او را پدر نامیده بود و در واقع پدرش نبود<span class="footnote" rel="3" title="سوره نساء آیه ۴۱ و سوره انعام آیه ۷۴-۹۰ و سوره زخرف آیه ۲۸">*</span> بیزاری جسته و به اتفاق همسرش و لوط به سوی ارض مقدس هجرت کردند، باشد که در آنجا بدون مزاحمت کسی و دور از اذیت و جفای قومش به عبادت خداوند مشغول باشند.<span class="footnote" rel="4" title="سوره صافات آیه ۱۰۱-۱۰۷">*</span> پس از این دعا بود که خدای تعالی او را با اینکه به حد شیخوخت و کهولت رسیده بود به تولد اسحاق و اسماعیل و از صلب اسحاق به یعقوب بشارت داد، و پس از مدت کمی اسماعیل و بعد از او اسحاق به دنیا آمدند، و خداوند-همانطوری که وعده داده بود-برکت را در خود او و دو فرزندش و اولاد ایشان قرار داد و مبارک‌شان ساخت. </p> <p>ابراهیم (ع) به امر پروردگار خود به مکه، که دره‌ای عمیق و بی آب و علف بود، رفت و فرزند عزیزش اسماعیل را در سن شیرخوارگی در آن مکان مخوف منزل داده و خود به ارض مقدس مراجعت نمود. اسماعیل در این سرزمین نشو و نما کرد، و اعراب چادرنشین اطراف به دور او جمع شده و بدینوسیله خانه کعبه ساخته شد. </p> <p>         <code class="page" rel="7,303"/> ابراهیم (ع) گاه گاهی پیش از بنای مکه و خانه کعبه و پس از آن به مکه می‌آمد و از فرزندش اسماعیل دیدن می‌کرد<span class="footnote" rel="1" title="سوره انبیا آیه ۵۱">*</span>. تا آنکه در یک سفر مامور به ساختن خانه کعبه شد، لذا به اتفاق اسماعیل این خانه را بنا نهاد، و این اولین خانه‌ای است که از طرف پروردگار ساخته شد، و این خانه مبارکی است که در آن آیات بینات و در آن مقام ابراهیم است، و هر کس درون آن داخل شود از هر گزندی ایمن است.<span class="footnote" rel="2" title="ماء السماء یکی از ملوک عرب است">*</span> ابراهیم (ع) پس از فراغت از بنای کعبه دستور حج را صادر نموده، و آیین و اعمال مربوط به آن را تشریع نمود.<span class="footnote" rel="3" title="صحیح بخاری ج ۴ ص ۱۷۱ و صحیح مسلم به شرح نووی ج ۱۵ ص ۱۲۳">*</span> آن گاه خدای تعالی او را مامور به ذبح فرزندش اسماعیل نمود، ابراهیم (ع) اسماعیل (ع) را در انجام فرایض حج شرکت می‌داد، موقعی که به سعی رسیدند و می‌خواستند که بین صفا و مروه سعی کنند، این ماموریت ابلاغ شد، و ابراهیم (ع) داستان را با فرزندش در میان گذاشت و گفت: فرزند عزیزم!در خواب چنین می‌بینم که ترا ذبح و قربانی می‌کنم نیک بنگر تا رأیت چه خواهد بود. عرض کرد: پدرجان!هر چه را که مامور به انجامش شده‌ای انجام ده، و ان شاء اللَّه به زودی خواهی دید که من مانند بندگان صابر خدا چگونه صبری از خود نشان می‌دهم. پس از اینکه هر دو به این امر تن دردادند و ابراهیم  (ع) صورت جوانش را بر زمین گذاشت وحی آمد که ای ابراهیم، خواب خود را تصدیق کردی و ما به همین مقدار از تو قبول کردیم، و ذبح عظیمی را فدا و عوض او قرار دادیم.<span class="footnote" rel="4" title="سوره بقره آیه ۲۶۰ و سوره انعام آیه ۷۵">*</span> آخرین خاطره‌ای که قرآن کریم از داستان ابراهیم (ع) نقل نموده دعاهایی است که ابراهیم (ع) در بعضی از سفرها در مکه کرده<span class="footnote" rel="5" title="سوره ابراهیم آیه ۳۵-۴۱">*</span> و آخرین دعایش این است: پروردگارا پدر و مادر من و کسانی را که ایمان آورده‌اند در روز حساب بیامرز. </p> <h3>2-منزلت ابراهیم در نزد خداوند و موقف بندگی‌اش‌ <span class="title" rel="6_74 6_75 6_76 6_77 6_78 6_79 6_80 6_81 6_82 6_83">-و مواهب خدا به او</span> </h3> <p>: خدای تعالی در کلام مجیدش ابراهیم را به نیکوترین وجهی ثنا گفته و رنج و محنتی را که در راه پروردگارش تحمل نموده بود، به بهترین بیانی ستوده و در شصت و چند جا از کتاب عزیزش اسم او را برده، و           <code class="page" rel="7,304"/> موهبتها و نعمت‌هایی را که به او ارزانی داشته در موارد بسیاری ذکر کرده است، اینک چند مورد از آن مواهب را در اینجا ذکر می‌کنیم: 1-خدای تعالی رشد و هدایت او را قبلا ارزانیش داشته بود.<span class="footnote" rel="1" title="سوره بقره آیه ۱۲۴">*</span> 2-او را در دنیا برگزید. و او در آخرت نیز در زمره صالحین خواهد بود، زیرا او در دنیا وقتی خدایش فرمود: تسلیم شو، گفت: تسلیم امر پروردگار عالمیانم.<span class="footnote" rel="2" title="خواستند تا در حق او نیرنگی کنند و ما آنان را پست قرار دادیم، و گفت: من بسوی پروردگارم روانم که او مرا هدایت خواهد کرد، خدایا مرا فرزند صالحی که از بندگان شایسته تو باشد، عطا فرما، ما او را به پسری بردبار بشارت دادیم و چون به حد راه پیمودن با وی رسید گفت ای پسرک من، در خواب دیدم که ترا ذبح می‌کنم، در این واقعه تو را چه نظری است؟ گفت: ای پدر!آنچه را فرمانت داده‌اند عمل کن که اگر خدا خواهد مرا از صابران خواهی یافت، و چون تسلیم شدند و او را برای کشتن به روی در افکند، و وی را ندا دادیم که ای ابراهیم!تو ماموریت عالم رؤیا را انجام دادی و ما نیکوکاران را چنین پاداش می‌دهیم، که این امتحانی بود آشکار، و او را به ذبیحه‌ای بزرگ فدا دادیم و برای او این سخن را میان آیندگان بجای گذاشتیم، درود بر ابراهیم باد، نیکوکاران را چنین پاداش می‌دهیم، او از بندگان مؤمن ما بود، و او را به اسحاق، که پیغمبری از شایستگان بود نوید دادیم، و او و اسحاق را برکت دادیم و از نژادشان برخی صالح و نیکوکار و برخی دانسته به نفس خود ستمکار شدند سوره صافات آیات ۹۸-۱۱۳">*</span> 3-او کسی است که روی دل را به پاکی و خلوص متوجه خدا کرده بود، و هرگز شرک نورزید.<span class="footnote" rel="3" title="مروج الذهب ج ۲ ص ۲۲۵">*</span> 4-او کسی است که دلش به یاد خدا قوی و مطمئن شده و به همین جهت به ملکوتی که خدا از آسمانها و زمین نشانش داد ایمان آورد، و یقین کرد.<span class="footnote" rel="4" title="سوره حدید آیه ۲۶">*</span> 5-خداوند او را خلیل خود خواند.<span class="footnote" rel="5" title="سوره نساء آیه ۱۲۵">*</span> 6-رحمت و برکات خود را بر او و اهل بیتش ارزانی داشت و او را به وفاداری ستود.<span class="footnote" rel="6" title="سوره نجم آیه ۳۷">*</span> 7-او را به وصف <em>حلیم</em> و <em>أواه</em> و <em>منیب</em> توصیف کرد.<span class="footnote" rel="7" title="سوره هود آیه ۷۳-۷۵">*</span> 8-و نیز او را مدح کرده به اینکه امتی خداپرست و حنیف بوده، و هرگز شرک نورزیده، و همواره شکرگزار نعمت‌هایش بوده، و اینکه او را برگزید و به راه راست هدایت نمود و به او اجر دنیوی داده و او در آخرت از صالحین است.<span class="footnote" rel="8" title="سوره نحل آیه ۱۲۰-۱۲۲">*</span> 9-ابراهیم (ع) پیغمبری صدیق بود.<span class="footnote" rel="9" title="سوره مریم آیه ۴۱">*</span> و قرآن او را از بندگان مؤمن و از نیکوکاران شمرده و به او سلام کرده است.<span class="footnote" rel="10" title="سوره صافات آیه ۸۳-۱۱۱">*</span> و او را از کسانی دانسته که صاحبان ایدی و ابصارند ، و خداوند با یاد قیامت خالصشان کرده است.<span class="footnote" rel="11" title="سوره ص آیه ۴۵-۴۶">*</span>                       <code class="page" rel="7,305"/> 10-خداوند او را امام قرار داد.<span class="footnote" rel="1" title="گویا غرض از این درخواست این است که انبیا از نسل اسماعیل به وجود آیند-مترجم">*</span> و او را یکی از پنج پیغمبری دانسته که اولی العزم و صاحب شریعت و کتاب بودند.<span class="footnote" rel="2" title="سوره ذاریات آیه ۲۸">*</span> 11-خداوند او را علم، حکمت، کتاب، ملک و هدایت ارزانی داشته و هدایت او را در نسل و اعقاب او کلمه باقیه قرار داده.<span class="footnote" rel="3" title="مروج الذهب ج ۲ ص ۲۳۷">*</span> و نیز خداوند نبوت و کتاب را در ذریه او گذاشت.<span class="footnote" rel="4" title="تفسیر عیاشی ج ۱ ص ۳۶۶ ح ۴۷-۴۸-۵۰">*</span> و برای او در میان آیندگان لسان صدق (نام نیک) قرار داد.<span class="footnote" rel="5" title="سوره شعراء آیه ۸۴ و سوره مریم آیه ۵۰">*</span> این بود فهرست آن مناصب الهی و مقامات عبودیتی که خداوند به ابراهیم ارزانی داشته و در قرآن از آن اسم برده است، و قرآن کریم فضایل و کرامات هیچیک از انبیاء کرام را به این تفصیل ذکر نفرموده. و خواننده عزیز می‌تواند شرح و تفصیل هر یک از آن مقامات را در تفسیر آیه مربوط به آن در مجلدات قبلی و یا بعدی مطالعه بفرماید. </p> <p>آری، قرآن کریم به منظور حفظ شخصیت و حیات ابراهیم (ع)، دین استوار ما را هم <em>اسلام</em> نامیده و آن را به ابراهیم (ع) نسبت داده و فرموده: <span class="aya" rel="22_78" data-words="17-24">ملة أبیکم إبراهیم هو سماکم المسلمین من قبل</span><span class="footnote" rel="6" title="این دین، دین پدر شما ابراهیم است، و او قبل از این شما را مسلمان نامیده سوره حج آیه ۷۸">*</span> و نیز فرموده: <span class="aya" rel="6_161" data-words="1-17">قل إننی هدانی ربی إلی صراط مستقیم دینا قیما ملة إبراهیم حنیفا و ما کان من المشرکین</span><span class="footnote" rel="7" title="بگو پروردگار من مرا به راه راست هدایت نمود، دینی است استوار و ملت و کیش معتدل و ابراهیم از مشرکین نبود سوره انعام آیه ۱۶۱">*</span>. </p> <p>خداوند کعبه‌ای را که آن جناب ساخت، <em>بیت الحرام</em> و قبله عالمیان قرار داد و برای زیارت آن مناسک حج را تشریع نمود، تا بدین وسیله یاد مهاجرتش را به آن دیار و اسکان همسر و فرزندش را در آنجا و خاطره ذبح فرزند و توجهاتش به خدا و آزار و محنت‌هایی را که در راه خدا دیده، زنده نگاه بدارد. </p> <h3>3-آثار پر برکتی که ابراهیم (ع) از خود در جامعه بشری به یادگار گذاشت: </h3> <p>از جمله آثاری که ابراهیم (ع) از خود به یادگار گذاشت، یکی دین توحید است. زیرا از آن روز تا کنون هر فرد و جامعه‌ای که از این نعمت برخوردار شده، از برکت وجود               <code class="page" rel="7,306"/> آن جناب بوده است. امروز هم ادیانی که به ظاهر دین توحید خوانده می‌شوند از یادگارها و آثار وجودی او می‌باشند، یکی از آن ادیان، دین یهود است که منتهی و منتسب به موسی بن عمران  (ع) است، و موسی بن عمران (ع) یکی از فرزندان ابراهیم (ع) شمرده می‌شود، برای اینکه نسب او به اسرائیل یعنی یعقوب بن اسحاق (ع) منتهی می‌گردد، و اسحاق (ع) فرزند ابراهیم (ع) است. یکی دیگر دین نصرانیت است که منتهی به عیسی بن مریم (ع) می‌شود و نسب عیسی بن مریم (ع) نیز به ابراهیم (ع) می‌رسد. و همچنین دین اسلام که از جمله ادیان توحید است، چون این دین مبین منسوب به رسول خدا محمد بن عبد اللَّه ( ص) است، و نسبت آن جناب نیز به اسماعیل ذبیح (ع) فرزند ابراهیم خلیل (ع) منتهی می‌شود. </p> <p>پس می‌توان گفت دین توحید در دنیا از آثار و برکات آن جناب است. علاوه بر اصل توحید، برخی از فروعات دینی مانند: نماز، زکات، حج، مباح بودن گوشت چارپایان، تبری از دشمنان خدا، تحیت (سلام) گفتن و احکام ده‌گانه مربوط به طهارت و تنظیف-که پنج حکم آن مربوط به سر و پنج حکم دیگرش مربوط به سایر اعضای بدن است-، نیز از آن حضرت به یادگار مانده است. اما پنج حکم مربوط به سر: گرفتن آبخور (سبیل)، گذاشتن ریش، بافتن گیسوان، مسواک کردن و خلال نمودن دندانها، می‌باشد. و اما پنج حکمی که مربوط به سایر اعضای بدن می‌باشند، عبارتند از: تراشیدن و ازاله مو از بدن، ختنه کردن، ناخن گرفتن، غسل جنابت و شستشوی با آب. </p> <p>بلکه همانطوری که در بحث‌های قبل مفصلا گذشت، می‌توان گفت آنچه سنت پسندیده-چه اعتقادی و چه عملی-که در جوامع بشری یافت می‌شود همه از آثار نبوت انبیا  (ع) است، که یکی از بزرگان این سلسله جلیل ابراهیم خلیل (ع) است. </p> <p>پس آن حضرت حق بزرگی به گردن جامعه بشریت دارد، حال چه اینکه بشر خودش بداند و ملتفت باشد یا نباشد. </p> <h3>4-تورات فعلی در باره ابراهیم (ع) چه می‌گوید؟: </h3> <p>تورات می‌گوید: تارح پدر ابراهیم هفتاد سال زندگی کرد، وی صاحب سه فرزند شد: أبرام، ناحور و هاران. </p> <p>أبرام و ناحور و هاران فرزندان تارحند و لوط، فرزند هاران است. هاران در حیات پدرش از دنیا رفت، و مرگش در همان محل تولدش یعنی <em>اور</em> کلدانی‌ها اتفاق افتاد. </p> <p>أبرام و ناحور هر کدام همسری برای خود گرفتند، أبرام <em>سارای</em> و ناحور <em>ملکه</em> را. </p> <p>پدر ملکه مردی بنام <em>هاران</em> بوده که دختری دیگر به نام <em>بسکه</em> داشته. سارای زنی نازا بوده<code class="page" rel="7,307"/> و فرزندی نداشته. تارح، أبرام فرزند خود را با لوط بن هاران نوه‌اش و سارای همسر أبرام برداشت و از اور کلدانی‌ها بیرون شده و به سوی کنعان روان گردید. در بین راه به شهر حاران رسیده و همانجا رحل اقامت افکند. تارح هم چنان در حاران بماند تا آنکه در سن دویست و پنج سالگی از دنیا رفت. </p> <p>و نیز در تورات است که: پروردگار به أبرام گفت: از سرزمین پدری و از میان قوم و قبیله خودبه سوی شهری که بعدا برایت تعیین می‌کنم بیرون شو تا تو را در آنجا امتی عظیم و موجودی پر برکت گردانیده و اسمت را بزرگ کنم، و هر که را هم که تو را مبارک بداند برکت دهم و هر کس که تو را از رحمتم دور بداند از رحمت خود دور سازم، و سرانجام کارت را به جایی رسانم که جمیع قبایل زمین به تو تبرک جویند. أبرام همانطور که پروردگار دستور داده بود به راه افتاد و لوط را هم همراه خود برد. لوط برادرزاده او بود. و در آن ایام، أبرام در سن نود و پنج سالگی بود. در موقع خروج، أبرام، سارای همسرش و لوط برادرزاده‌اش و همه اثاث و خدمه و بردگان خود را که در آنجا جمع کرده بود، همراه خود برداشت و به سرزمین کنعان رفت. </p> <p>أبرام در بین راه گذارش به محل <em>شکیم</em> و از آنجا به <em>بلوطستان موره</em> افتاد، در این هنگام کنعانی‌ها نیز در آن سرزمین بودند. ناگاه پروردگار، خود را برای أبرام ظاهر ساخت و به وی گفت: این سرزمین را به نسل تو می‌دهم. أبرام پس از شنیدن این مژده قربانگاهی برای پروردگاری که برایش ظاهر شده بود در آنجا بنا نهاد. و به طرف کوهی در سمت مشرق  <em>بیت ایل</em> به راه افتاد. در آنجا خیمه خود را برافراشت، و محل این خیمه طوری قرار داشت که  <em>بیت ایل</em> در طرف مغرب و <em>عای</em> در طرف مشرق آن قرار می‌گرفت. آنجا نیز قربانگاهی برای پروردگار بنا نهاد و پس از خواندن نام پروردگار، به سمت جنوب طی منازل کرد تا به کنعان رسید، وقتی در کنعان قحط سالی شد و مردم از گرسنگی تلف می‌شدند، دیدن این وضع برای أبرام سخت دشوار بود، از آنجا بطرف مصر حرکت کرد تا بدین وسیله خود را از دیدن آن وضع دور بسازد، در همین سفر بود که برای أبرام پیش‌آمدی رخ داد، و آن این بود که سارای همسرش، مورد طمع پادشاه آن دیار واقع شد. سارای زنی بسیار زیباروی بود و أبرام به همین جهت در نزدیکی‌های مصر به همسرش گفت: تو زنی زیبا و نیکو منظری و من از این می‌ترسم که مصریان با دیدن تو بگویند این همسر اوست و برای اینکه به تو دست یابند مرا به قتل رسانند، ناچار به تو توصیه می‌کنم که هر کس به تو گفت چه نسبتی با أبرام داری، بگو من خواهر اویم تا بدین وسیله خیری به من برسد و جانم را حفظ کرده باشی. </p> <p>اتفاقا وضع همانطوری شد که أبرام پیش‌بینی کرده بود. چون سرکردگان و صاحب<code class="page" rel="7,308"/> منصبان دربار فرعون، سارای را دیده و زیبایی او را نزد فرعون تعریف کردند و او را به دربار فرعون بردند و فرعون بخاطر سارای، أبرام را صاحب گوسفند، گاو، الاغ، غلامان، کنیزان، خران ماده و شتران بسیار کرد. پروردگار به سبب طمعی که او به همسر أبرام کرده بود لطمه‌های زیادی به خودش و خانه و زندگیش وارد کرد. فرعون أبرام را خواسته و به او گفت: چرا به من نگفتی که سارای همسرت بوده و چرا گفتی او خواهر من است تا اینکه من او را برای همسری خود اتخاذ کردم و به این همه بلا و مصیبت دچارم کردی؟ الآن همسرت را بگیر و برو. آن گاه به رجال دربارش گفت تا او و همسرش و آنچه همراهش هست را مشایعت کنند. تورات اضافه کرده است که: أبرام با این کیفیت از مصر بیرون آمد و به همراهی سارای و لوط و با اغنام و احشام و خدمه و اموال فراوان وارد <em>بیت ایل</em> و آن خیمه‌ای که بین  <em>بیت ایل</em> و <em>عای</em> زده بود گردید، و پس از چندی در اثر کمی مرتع از لوط جدا شده و خود در کنعان و در میان کنعانی‌ها و فرزی‌ها ماند، و لوط با مقداری از رمه خود در سرزمین سدوم فرود آمد. </p> <p>تورات سپس اضافه می‌کند که: در همان ایام در سدوم جنگی بین <em>امرافل</em> پادشاه شنعار که سه پادشاه دیگر نیز با وی متفق بودند، و بین <em>بارع</em> پادشاه <em>سدوم</em> که چهار پادشاه نیز با او معاهده داشتند، درگرفت، در این جنگ پادشاه سدوم و متفقینش شکست سختی خوردند و بارع و همراهانش از سدوم فراری شدند و عده زیادی از لشکریانش کشته شدند، و اموالشان به غارت و کودکان و زنانشان به اسیری رفتند. از جمله کسانی که در این جنگ اسیر شدند لوط و اهل بیت او بودند و اموالشان هم به تاراج رفت. </p> <p>تورات می‌گوید: یکی از افرادی که از این جنگ جانش را نجات داده بود، نزد أبرام عبرانی رفت و او را که ساکن <em>بلوطستان ممری</em> بود از سرگذشت سدوم و اسیری لوط و اهل بیتش خبردار نمود. </p> <p>أبرام در کنعان با رؤسای قبایل آن روز از قبیل: <em>آموری</em> ، <em>اشکول</em> و <em>عانر</em>  که هر سه برادر بودند معاهده داشت وقتی از این داستان خبردار شد غلامانی کارآزموده را که خانه زاد وی بودند، و عده آنان به سیصد و هیجده نفر می‌رسید جمع نموده و به همراهی آنان دشمن را تا <em>دان</em> دنبال کرد و در آنجا خود و بردگانش دسته دسته شده، از همه طرف بر دشمن تاختند و آنان را شکست داده و تا قریه <em>حوبه</em> که از قرای شمال دمشق است فراریان را دنبال کردند، و برادرش لوط را با غلامان و زنان و ملازمین و کلیه اموالی که به غارت رفته بود برگردانید. پادشاه سدوم که از این فتح (شکست کدر لعومر) خبردار شده بود به اتفاق ملوک<code class="page" rel="7,309"/> همراه خود، أبرام را تا وادی <em>شوی</em> که همان وادی الملک است استقبال نمود. از جمله پادشاهانی که به استقبال أبرام آمده بود <em>ملکی صادق</em> پادشاه <em>شالیم</em> بود که در عین سلطنت مردی کاهن نیز بود. او وقتی به أبرام رسید نان و شرابی بیرون آورد و مقدم او را مبارک شمرد و چنین گفت: مبارک باد أبرام از جانب خدای بزرگ، مالک آسمانها و زمین، و مبارک باد خدای متعال آن کسی که دشمنان تو را تسلیم تو ساخت آن گاه او را از همه چیز ده یک عطا کرد. </p> <p>و نیز پادشاه سدوم به أبرام عرض کرد: از آنچه که در اختیار گرفته‌ای افراد رعیت را به من واگذار و بردگان و اموال و حشم را برای خود نگاهدار. أبرام گفت: من به درگاه پروردگار، خدای بزرگ و پادشاه آسمان و زمین دست برافراشته‌ام که حتی تار نخی و بند کفشی از آنچه متعلق به تو است برندارم (و آنچه را که از آن شما است به شما بازگردانم) تا نگویی که من أبرام را توانگر ساختم، نه، من از غنیمت این جنگ چیزی جز همان خوراکی که غلامان خورده‌اند تصرف نکرده‌ام، و اما <em>عابر</em> ، <em>اسلول</em> و <em>ممری</em> که مرا در این جنگ همراهی نمودند البته بهره و نصیب خود را از این غنیمت خواهند گرفت. </p> <p>تا آنجا که می‌گوید: و اما سارای-او تا آن روز فرزندی به دنیا نیاورده بود، ناگزیر به همسر خود أبرام گفت: به طوری که می‌بینی پروردگار مرا از آوردن فرزند بی بهره کرده، تو می‌توانی هاجر، کنیز مصری مرا تصرف کنی باشد که از او فرزندانی نصیب ما شود. أبرام پیشنهاد سارای را پذیرفت، و دیری نگذشت که هاجر باردار شد. </p> <p>آن گاه می‌گوید: هاجر وقتی خود را باردار دید، از آن به بعد آن احترامی را که قبلا در باره سارای مراعات می‌کرد، رعایت ننمود و نسبت به وی استکبار می‌کرد. سارای شکایتش را به نزد أبرام برد، أبرام به پاس وفا و خدماتش زمام امر هاجر را بدو واگذار نمود، تا هر چه پیشنهاد کند أبرام بی درنگ انجام دهد، و به هاجر دستور داد تا مانند سابق نسبت به وی کنیزی و فرمانبری کند. این امر باعث ناراحتی هاجر شد. او روزی از دست سارای به تنگ آمد و به عنوان فرار از خانه بیرون شد، در میان راه فرشته‌ای به او گفت که به زودی دارای فرزند ذکوری به نام <em>اسماعیل</em> خواهد شد، و از اینجهت اسمش اسماعیل شده که خدا سمع لمذلتها- شنید اظهار عجز هاجر را و گفت که این فرزند انسانی خواهد بود گریزان از مردم و ضد با آنان، و مردم نیز در مقام ضدیت با او برخواهند آمد. فرشته، پس از دادن این بشارت دستور داد تا بخانه و نزد خانمش سارای برگردد، پس از چندی هاجر فرزند ذکوری برای أبرام زائید و أبرام نامش را <em>اسماعیل</em> نهاد، در موقع ولادت اسماعیل أبرام در سن هفتاد و شش سالگی بود. <code class="page" rel="7,310"/> و نیز در تورات است که: وقتی أبرام به سن نود و نه سالگی رسید، پروردگار برای او ظاهر شد و به وی گفت: من اللَّه قدیر هستم، پیش روی من سیر کن و مردی کامل باش تا عهدی بین خود و بین تو قرار دهم، و تو را بسیار زیاد گردانم. أبرام در مقابل این جلوه و ظهور به خاک افتاد. پروردگار بار دیگر به وی گفت: عهدی که من در باره تو به عهده می‌گیرم این است که تو را پدر تمامی امت‌ها قرار داده، ثمره وجودی تو را بسیار زیاد گردانم و به همین جهت از این به بعد اسمت <em>ابراهیم</em> خواهد بود که به معنای <em>پدر امت‌ها</em> است. آری، از ذریه تو امت‌های مختلفی و پادشاهانی منشعب خواهم کرد، و این عهد بین من و تو و نسل آینده تو عهدی ابدی است تا برای تو و نسلت معبودی باشم، و نیز عهد من این باشد که بعد از سرزمین غربت تو، همه ارض کنعان را به تو و به نسل تو واگذار نموده و آن را ملک ابدی شما قرار دهم، تا برای آنان معبود باشم. </p> <p>آن گاه گفته است: رب در این باره عهدی بین خود و ابراهیم و نسل او بست، و آن این بود که ابراهیم و نسلش، خود و اولاد خود را در روز هشتم ولادتشان ختنه کنند، لذا ابراهیم خود را در سن نود و نه سالگی و همچنین فرزند خود اسماعیل را در سن سیزده سالگی و سایر فرزندان ذکور و غلامان را ختنه نمود. </p> <p>تورات می‌گوید: خداوند به ابراهیم فرمود: از این به بعد همسر خود سارای را، بدین نام مخوان، بلکه اسم او را <em>ساره</em> بگذار، من او را مبارک زنی قرار داده و به تو نیز از او فرزند ذکوری می‌دهم و مبارکش می‌کنم تا از نسل او نیز امت‌ها و سلاطین به جای مانده و شاخه‌ها منشعب شود، ابراهیم از شنیدن این بشارت خندید و به سجده افتاد، و در دل با خود گفت: مگر ممکن است از مرد صد ساله‌ای چون من و زن نودساله‌ای چون ساره فرزندی متولد شود؟ ابراهیم به خدای تعالی عرض کرد: دلم می‌خواهد اسماعیل پیش روی تو زندگی کند.<span class="footnote" rel="1" title="آنچه در روایات مسلمین است این است که اسماعیل از جرهم که یکی از عشایر عرب بود، زن گرفت">*</span> خدای تعالی فرمود: نه، همسرت ساره فرزندی برایت می‌زاید به نام <em>اسحاق</em> من عهد خود را با او و تا ابد با نسل او می‌بندم. و اما درخواست تو را در باره اسماعیل نیز عملی می‌کنم، و او را مبارک می‌گردانم، و نسل او را بسیار زیاد می‌کنم، تا دوازده فرزند از او به وجود آمده و هر یک رئیس و ریشه دودمان و امتی شوند. و لیکن عهدم را در اسحاق و دودمان او قرار می‌دهم، و او از ساره در سال آینده به دنیا خواهد آمد. هنگامی که کلام خدا با ابراهیم بدینجا رسید خداوند از نظر ابراهیم غایب شد و به آسمان صعود کرد. </p> <p>   <code class="page" rel="7,311"/> آن گاه تورات داستان نازل شدن پروردگار را به اتفاق دو فرشته، برای هلاک کردن قوم لوط یعنی سدومی‌ها را ذکر نموده، می‌گوید: پروردگار و آن دو فرشته بر ابراهیم وارد شدند، ابراهیم در پذیرایی از آنان گوساله‌ای ذبح نمود و از گوشت آن و مقداری کره و شیر، مائده‌ای آماده نمود و پیش آورد، میهمانان، او و همسرش ساره را به تولد اسحاق بشارت داده و از داستان قوم لوط خبردارشان کردند. ابراهیم قدری در باره هلاکت قوم لوط با آنان بحث و مجادله نمود ولی سرانجام قانع شد، و چیزی نگذشت که قوم لوط هلاک شدند. </p> <p>سپس داستان انتقال ابراهیم به سرزمین <em>حرار</em> را ذکر نموده و می‌گوید: ابراهیم در این شهر خود را معرفی نکرد، و به پادشاه آنجا <em>ابی مالک</em> گفت که ساره خواهر من است، پادشاه که شیفته زیبایی ساره شده بود او را به دربار خواند، و در خواب دید که خدای تعالی او را در امر ساره و جسارتی که به او کرده ملامت و عتاب می‌کند. از خواب برخاسته ابراهیم را احضار نمود، و او را ملامت کرد که چرا نگفتی ساره همسر تو است؟ ابراهیم گفت: ترسیدم مرا به طمع دست یافتن به ساره به قتل رسانی و اینهم که گفتم او خواهر من است، راست گفتم، زیرا ساره خواهر پدری من است، و ما از مادر جدا هستیم، پادشاه ساره را به او برگردانید و مال فراوانی به او داد. تورات نظیر این داستان را در ملاقات ابراهیم با فرعون مصر قبلا ذکر کرده بود. </p> <p>تورات می‌گوید: پروردگار-همانطوری که وعده داده بود-ساره را مورد عنایت خود قرار داد و از او و ابراهیم در سن پیری فرزندی به وجود آورد. ابراهیم فرزندی را که ساره برایش آورد اسحاق نام گذارد، و او را همانطوری که خداوند دستور داده بود در روز هشتم ولادتش ختنه نمود. ابراهیم در این ایام مرد صد ساله‌ای بود، ساره به وی گفت: خدای تعالی با این عطیه‌ای که به من داد مرا مایه خنده مردم کرده، چون هر کس می‌شنود که از من در سن پیری فرزندی متولد شده، می‌خندد، و باز گفت: کیست به ابراهیم گفته بنا شد که ساره به اولاد شیر خواهد داد زیرا در پیری برای او پسری زائیده‌ام و بالآخره اسحاق بزرگ شد، و ابراهیم در روز فطامش یعنی روزی که از شیرش گرفتند ولیمه و جشن با شکوهی بر پا نمود. </p> <p>روزی ساره اسماعیل پسر هاجر مصری را دید که می‌خندد، به ابراهیم گفت: این کنیز و فرزندش را از من دور کن تا شریک ارث اسحاق نشود. این کلام در نظر ابراهیم بسیار زشت آمد، برای اینکه معنایش چشم‌پوشی از اسماعیل بود. خدای تعالی به ابراهیم فرمود: به خاطر اسماعیل و مادرش هاجر، ساره را از نظر نینداز، و هر چه می‌خواهد انجام بده، برای اینکه بقاء نسل تو، هم به اسحاق است و هم به اسماعیل. <code class="page" rel="7,312"/> ناچار یک روز صبح خیلی زود برخاست و مقداری نان و یک مشک آب به دوش هاجر انداخت و او و فرزندش را از شهر بیرون نمود. هاجر تا آنجا که توانایی داشت در بیابان پیش رفت، ناگهان متوجه شد که راه را گم کرده است. مدتی در این بیابان که نامش بیابان  <em>بئر سبع</em> بود حیران و سرگردان راه پیمود و با صرف نان و آبی که همراه داشت تجدید قوایی نمود، و هم چنان در بیابان قدم می‌زد تا آنکه از شدت خستگی و تشنگی حالت مرگ بر آنها عارض شد، و برای اینکه مرگ یگانه فرزندش را به چشم نبیند، فرزند خود را زیر درختی انداخت و خود به مقدار یک میدان تیر از او دور شد، بدان سبب که جان کندن او را به چشم خود نبیند، آن گاه صدا به گریه بلند کرد. خداوند صدای گریه او و ناله طفلش را شنید، یکی از فرشتگانش هاجر را از آسمان ندا درداد: ای هاجر چیست ترا، و بدان که خداوند ناله طفلت را شنید و به حال او آگاه شد، برخیز و طفلت را تنگ در آغوش گیر و در محافظتش سخت بکوش که من او را به زودی امت عظیمی قرار می‌دهم. در این موقع خداوند دو چشم هاجر را باز کرد، هاجر چشمش به چاه آبی افتاد، برخاست و مشک را برداشت و از آن آب پر کرد و طفل خود را سیراب نمود، خداوند هم چنان با اسماعیل و یاور او بود، تا آنکه در همان بیابان که نامش  <em>فاران</em> بود، بزرگ شدو به حد تیر اندازی رسید، و مادرش از دختران مصر<span class="footnote" rel="1" title="تورات، سفر تکوین، اصحاح یازدهم تا بیست و پنجم،  (تورات ص ۱۴-۳۵)">*</span> زنی برایش گرفت. </p> <p>و نیز تورات در باره ابراهیم (ع) گفته است که: خداوند پس از این جریانات ابراهیم را امتحان کرد و به او چنین گفت: ای ابراهیم!-ابراهیم عرض کرد اینک در اطاعتت حاضرم. خداوند فرمود: فرزند یگانه و محبوب اسحاق را برگیر و او را برای قربانی سوختنی به سرزمین <em>مریا</em> بالای کوهی که بعدا به تو نشان می‌دهم ببر. ابراهیم روز بعد صبح زود از جا برخاست و الاغ خود را آماده نمود و اسحاق و دو تن از غلامان را همراه برداشت و با مقداری هیزم بدان سرزمین رهسپار شد. پس از سه روز راه پیمودن یک وقت چشم را خیره نمود از دور، آن محلی را که خداوند فرموده بود بدید، لا جرم به غلامان خود گفت: شما اینجا نزد الاغ بمانید تا من و اسحاق بدانجا رفته و پس از انجام عبادت و سجده برگردیم، پس ابراهیم هیزم قربانی سوختنی را گرفت و بر پشت پسر خود اسحاق نهاد و خود آتش و کارد را به دست گرفت و هر دو با هم می‌رفتند، اسحاق رو به پدر کرد و گفت: بابا آتش و هیزم آوردیم و لیکن بره‌ای که آن را   <code class="page" rel="7,313"/> با آتش بسوزانیم کجاست. ابراهیم فرمود: خداوند فکر بره را نیز برای سوزانیدن می‌کند. </p> <p>وقتی بدان موضع که خداوند دستور داده بود رسیدند، ابراهیم قربانگاهی به دست خود ساخته و هیزم‌ها را مرتب چید و پای اسحاق فرزند عزیزش را بست و بر لب قربانگاه بالای هیزم‌ها قرارش داد، آن گاه دست برد و کارد را برداشت تا سر از بدن فرزندش جدا کند، ملکی از ملائک خداوند از آسمان ندایش داد که ای ابراهیم!-ابراهیم گفت لبیک!گفت دست به سوی فرزندت دراز مکن، و کاری به او نداشته باش، الآن فهمیدم که از خدایت می‌ترسی و در راه او از یگانه فرزندت دریغ نداری. ابراهیم نگاه کرد دید قوچی پشت سر وی به دو شاخش به درخت‌های بیشه بسته شده، قوچ را گرفت و او را به جای فرزندش در آن بلندی قربانی نمود، و اسم آن محل را <em>یهوه برأه</em> نهاد و لذا امروزه هم کوه معروف به جبل الرب را <em>بری</em> می‌نامند. </p> <p>فرشته آسمان بار دوم ابراهیم را ندا درداد که به ذات خودم سوگند پروردگار می‌گوید: من به خاطر این امتثالت تو را مبارک نموده و نسلت را به عدد ستارگان آسمان و ریگ‌هایی که در کنار دریا است زیاد می‌کنم. ای ابراهیم!بدان که نسل تو به زودی بر دشمنان خدا مسلط می‌شوند، و جمیع امت‌های زمین از نسل تو برکت می‌جویند، برای اینکه تو امر مرا اطاعت کردی. </p> <p>ابراهیم پس از این جریان به سوی دو غلام خود بازگشت و به همراهی آنان به سوی بئر سبع رهسپار شد، و ابراهیم در بئر سبع سکونت گزید. </p> <p>تورات سپس داستان تزویج اسحاق با یکی از دختران قبیله خود در کلدان را و بعد از آن داستان مرگ ساره را در سن صد و بیست و هفت سالگی در حبرون و سپس ازدواج ابراهیم را با <em>بقطوره</em> و آوردن چند پسر از او، و مرگ ابراهیم را در سن صد و هفتاد و پنج سالگی و دفن اسحاق و اسماعیل پدر خود را در غار <em>مکفیله</em> که همان مشهد خلیل امروزی است، شرح می‌دهد. </p> <p>این خلاصه تاریخ زندگی ابراهیم (ع) است از نظر تورات<span class="footnote" rel="1" title="کافران میخواهند نور خدا را با گفتار باطل و طعن و مسخره خاموش کنند سوره صف آیه ۸">*</span>، و تطبیق این تاریخ با تاریخی که قرآن کریم در باره آن حضرت ذکر نموده با خود خواننده محترم است. </p> <h3>5-تناقضات تورات بهترین دلیل بر دست‌خوردگی آن است: </h3> <p>تناقضاتی که تورات موجود، تنها در ذکر داستان ابراهیم دارد، دلیل قاطعی است بر صدق ادعای قرآن مبنی بر اینکه تورات و آن کتاب مقدسی که بر موسی (ع) نازل شده، دستخوش تحریف گشته و به   <code class="page" rel="7,314"/> کلی از سندیت ساقط شده است. </p> <p>و از عمده مسایلی که در کتاب مذکور اغماض شده، اهمال در ذکر مجاهدات ابراهیم  (ع) می‌باشد، مثلا تورات درخشانترین خاطرات زندگی ابراهیم را که همان مجاهدات و احتجاجات او با امت و آزار و اذیت دیدن از مردم است، اصلا ذکر نکرده، هم چنان که از ساختن کعبه و مامن قرار دادن آن و نیز از احکامی که برای حج تشریع کرد هیچ ذکری به میان نیاورده. و حال آنکه هیچ آشنای به معارف دینی و مباحث اجتماعی در این معنا تردید نکرده که خانه کعبه-که اولین خانه‌ای است که به نام خانه خدا و خانه برکت و هدایت ساخته شده و از چهار هزار سال قبل تا کنون بر پایه‌های خود استوار مانده-از بزرگترین آیات الهی است که پیوسته مردم دنیا را به یاد خدا انداخته و آیات خداوندی را در خاطره‌ها زنده نگه داشته و در روزگاری دراز کلمه حق را در دنیا حفظ کرده است. </p> <p>این بی اعتنایی تورات به خاطر آن تعصبی بوده که تورات‌نویسان نسبت به کیش خود داشته که قربانگاه‌هایی را که ابراهیم (ع) در <em>شکیم</em> و در سمت شرقی <em>بیت ایل</em>  و در <em>جبل الرب</em> بنا کرده، همه را اسم برده و از قربانگاه کعبه او اسمی نبرده‌اند. </p> <p>وقتی هم که به اسماعیل می‌رسند طوری این پیغمبر بزرگوار را وصف می‌کنند و در باره آن جناب چیزهایی می‌گویند که قطعا نسبت به عادی‌ترین افراد مردم هم توهین و تحقیر شمرده می‌شود. مثلا او را مردی وحشی و ناسازگار با مردم و مطرود از پدر و خلاصه جوانی معرفی کرده‌اند که از کمالات انسانی جز مهارت در تیر اندازی چیزی کسب نکرده، آری: <span class="aya" rel="61_8" data-words="1-9">یریدون لیطفؤا نور الله بأفواههم و الله متم نوره</span>.<span class="footnote" rel="1" title="در اصل نسخه این چنین است و بنظر می‌رسد که جمله‌ای از آن ساقط شده باشد">*</span> و همچنین به خود ابراهیم (ع) نسبتی داده که به هیچ وجه لایق مقام ارجمند نبوت و روح تقوی و جوانمردی نیست. مثلا تورات می‌گوید: ملکی صادق پادشاه <em>شالیم</em> که خود کاهن خدا بود نان و شراب برایش برد و او را برکت داد.<span class="footnote" rel="2" title="ای اهل کتاب!چرا در آیین ابراهیم با یکدیگر مجادله می‌کنید که هر یک به خود نسبت می‌دهید او را، و حال اینکه فرستاده نشد تورات و انجیل مگر بعد از ابراهیم به قرن‌ها فاصله، آیا تعقل نمی‌کنید ابراهیم نه یهودی بود و نه نصرانی، لیکن به دین حنیف توحید و اسلام بود، و هرگز از مشرکین نبود سوره آل عمران آیه ۶۴-۶۷">*</span>   </p> <p>در تاریخ شاهی وی سخت اختلاف است، به حدی که بیشتر آنچه در باره وی گفته‌اند با زمان حیات ابراهیم (ع) که (2000 ق-م) است، قابل انطباق نیست. مثلا در کتاب عرب پیش از اسلام می‌گوید: حمورابی در سال (2287-2232 ق-م) در بابل سلطنت داشته. و در <em>شریعت حمورابی</em> به نقل از کتاب قدیمترین قوانین جهان تالیف استاد. ف. ادوارد می‌گوید: دوران شاهی وی در (2205-2167 ق-م) بوده است. در قاموس اعلام شرق و غرب آورده که او در سال (1728- 1686 ق-م) به اریکه پادشاهی بابل نشست. قاموس کتاب مقدس زمان فرمانروایی او را سال (1975- 1920-ق-م) می‌داند. روشن‌ترین دلیل بر بطلان این حدس این است که سنگ نبشته‌هایی که در ویرانه‌های بابل به دست آمده و شریعت حمورابی بر آنها حک شده شامل ذکر عده‌ای از خدایان بابلیان است و این خود می‌نمایاند که حمورابی از بت‌پرستان بوده و بنا بر این صحیح نیست او را کاهن خداوند بدانیم.  <code class="page" rel="7,315"/> و اما تناقض گویی‌های تورات-یکی اینکه یک جا می‌گوید: ابراهیم به دروغ به فرعون مصر گفت ساره خواهر من است، و به خود ساره هم سفارش کرد که این دروغ را تایید نموده و بگوید من خواهر ابراهیم تا بدین وسیله مالی به دست آورده و از خطر کشته شدن هم رهایی یابد. و در جای دیگر نظیر همین جریان را نسبت به ابراهیم (ع) در دربار ابی مالک پادشاه جرار نقل می‌کند. دوم از تناقض گویی تورات این است که یک جا توریه ابراهیم  (ع) را این طور ذکر کرده که مقصود ابراهیم (ع) این بود که ساره خواهر دینی او است، و در جای دیگر گفته مقصود ابراهیم این بود که ساره خواهر پدری او و از مادر با او جدا است. حال چگونه ابراهیم که یکی از پیغمبران بزرگ و از برگزیدگان و اولی العزم است با خواهر خود ازدواج کرده، جوابش را از خود تورات باید مطالبه کرد. </p> <p>گفتگوی ما فعلا در این است که اولا ابراهیم اگر پیغمبر هم نبود و یک فرد عادی می‌بود، چگونه حاضر شد که ناموس خود را وسیله کسب روزی قرار داده و از او به عنوان یکی از مستغلات استفاده کند، و به خاطر تحصیل پول حاضر شود که فرعون و یا ابی مالک او را به عنوان همسری خود به خانه ببرند؟ !حاشا بر غیرت یک فرد عادی. تا چه رسد به یک پیغمبر اولی العزم. علاوه بر این، مگر خود تورات قبل از ذکر این مطلب نگفته بود که ساره در آن ایام-و مخصوصا هنگامی که ابی مالک او را به دربار خود برد-پیر زنی بود که هفتاد سال یا بیشتر از عمرش گذشته بود. و حال عادت طبیعی اقتضا می‌کند که زن در هنگام پیری، شادابی جوانی‌اش و حسن جمالش از بین برود، و فرعون و یا ابی مالک و یا هر پادشاهی دیگر کجا به چنین پیر زنی رغبت می‌کنند تا چه رسد به اینکه شیفته جمال و خوبی او شوند. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">وجود نظیر نسبت‌های ناروای تورات فعلی به ابراهیم (ع)، در بعض روایات اهل سنت</span> </h3> <p> نظیر این قبیل نسبت‌هایی که تورات به ابراهیم خلیل (ع) و ساره داده، در روایات عامه نیز دیده می‌شود. مثلا در صحیح بخاری و مسلم از ابی هریره روایت شده که گفته<code class="page" rel="7,316"/> است: رسول خدا (ص) فرمود: ابراهیم خلیل هیچ دروغ نگفت مگر در سه مورد: دو مورد در باره ذات خدا و اثبات توحید او، و یکی در باره ساره. اما آن دو دروغی که در راه اثبات توحید گفت یکی جمله‌ <span class="aya" rel="37_89" data-words="2-3">إنی سقیم</span> بود و یکی اینکه گفت: <span class="aya" rel="21_63" data-words="2-5">بل فعله کبیرهم هذا</span>. و اما آن دروغی که در باره ساره گفت این بود که وقتی به سرزمین آن مرد دیکتاتور و جبار رسیدند به ساره-که زنی بسیار زیبا بود-گفت: اگر این پادشاه بفهمد که تو همسرم هستی تو را به هر وسیله‌ای که شده از من می‌گیرد. بنا بر این، اگر از تو پرسید با ابراهیم چه نسبتی داری بگو من خواهر اویم، و راست هم گفته‌ای، برای اینکه تو خواهر دینی منی، چون در روی زمین مسلمانی غیر از من و تو نیست. </p> <p>پیش‌بینی ابراهیم درست درآمد، چون وقتی وارد آن شهر شدند، یکی از درباریان، ساره را دید و به نزد شاه رفت و گفت: زنی در کشور تو دیدم که جز برای تو کسی را سزاوار نیست. شاه ساره را احضار کرد و ابراهیم پس از رفتن ساره به نماز ایستاد. شاه از دیدن ساره چنان شیفته او شد که بی اختیار برخاست و دست به سوی او دراز کرد، در همان لحظه دستش به سختی جمع و خشک شد. شاه به ساره گفت از خدا بخواه که دست مرا باز کند که ضرری به تو نخواهم رسانید. ساره نیز دعا کرد ولی شاه از کار پیشین خود دست برنداشت. بار دیگر که دست دراز کرد، دستش سخت‌تر از دو بار اول و دوم<span class="footnote" rel="1" title="صحیح بخاری ج ۶ ص ۱۰۶ و صحیح ترمذی ج ۵ ص ۳۲۱ ح ۳۱۶۶ و مسند احمد ج ۳ ص ۲۴۴">*</span>، جمع و خشک شد، آن گاه به ساره گفت: از خدا بخواه که دست مرا باز کند، خدا را ضامن می‌گیرم که ضرری به تو نرسانم. ساره باز دعا کرد و دستش باز شد. شاه آن مردی که ساره را آورده بود خواست و به او گفت: تو شیطانی پیش من آوردی نه انسان، او را از کشور من بیرون کن و هاجر کنیزم را هم به او بده. </p> <p>پس ساره از پیش شاه برگشت و می‌رفت، همین که ابراهیم او را دید از نماز منصرف شد و گفت: چه شد. ساره گفت: خیر بود. خدا دست این فاجر بزه‌کار را کوتاه کرد و کنیزی هم رسانید. آن گاه ابو هریره-خطاب به حضار که عرب بودند-گفت: او (هاجر کنیز ساره) مادر شما فرزندان <em>ماء السماء</em><span class="footnote" rel="2" title="آثار الباقیه ابو ریحان بیرونی">*</span> است.<span class="footnote" rel="3" title="تفسیر عیاشی ج ۱ ص ۳۶۵ ح ۴۱ و ۴۲">*</span> و در صحیح بخاری به طرق زیادی از انس و ابی هریره، و در صحیح مسلم از ابو هریره و حذیفه، و در مسند احمد از انس و ابن عباس، و حاکم در کتاب خود از ابن مسعود، و طبرانی از       <code class="page" rel="7,317"/> عبادة بن صامت و ابن ابی شیبه از سلمان و ترمذی از ابی هریره و ابو عوانه از حذیفه از ابی بکر حدیث شفاعت رسول خدا (ص) در قیامت را، روایت کرده‌اند. در ضمن این حدیث -که حدیثی است طولانی-رسول خدا (ص) فرموده: اهل موقف یکی پس از دیگری به حضور انبیا آمده و از آن حضرات درخواست شفاعت می‌کنند، هر پیغمبری به لغزشی از لغزشهای خود اعتذار جسته آنان را به پیغمبر بعد از خود حواله می‌دهد، تا اینکه پایان کار همه مردم به خود ایشان، یعنی خاتم النبیین ( ص) می‌رسد و از آن حضرت درخواست می‌کنند و آن جناب آنان را شفاعت می‌کند. </p> <p>در این حدیث است که: وقتی مردم نزد ابراهیم (ع) می‌روند آن جناب می‌فرماید: از من کاری ساخته نیست، برای اینکه من سه تا دروغ گفته‌ام، و مقصودش از آن سه دروغ یکی‌ <span class="aya" rel="37_89" data-words="2-3">إنی سقیم</span> و یکی‌ <span class="aya" rel="21_63" data-words="2-4">بل فعله کبیرهم</span> و دیگری اینکه به ساره گفت: به شاه بگو من خواهر ابراهیم.<span class="footnote" rel="1" title="سوره انبیا آیه ۶۷">*</span> </p><h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">عدم صحت نسبت دروغ گفتن، به ابراهیم (ع) که در روایات عامه آمده است</span> </h3> <p> و لیکن مضمون این دو حدیث به اعتراف اهل بحث با اعتبار صحیح (و با قواعد دینی) سازگار نیست، برای اینکه اگر مراد از این دو حدیث این است که این سه دروغ در حقیقت دروغ نیست و ابراهیم توریه کرده-هم چنان که از بعضی از الفاظ حدیث هم استفاده می‌شود، مثل آنچه در روایات دیگر هم هست‌که ابراهیم (ع) هیچ دروغ نگفت مگر در سه جا و در هر سه جا هم در راه خدا دروغ گفت. و یا فرموده‌اند: دروغهای ابراهیم (ع) در حقیقت دروغ نبود بلکه مجادله و محاجه برای دین خدا بود-پس چرا ابراهیم (ع) در حدیث قیامت و شفاعت خود را گناه کار خوانده، و به همین جهت از شفاعت گنهکاران اعتذار جسته است؟ این نوع حرف زدن، آنهم برای خدا اگر برای انبیاء جایز باشد در حقیقت از محنت‌هایی است که به خاطر خدا کشیده و جزو حسنات شمرده می‌شود نه جزو گناهان. البته در سابق در آنجایی که راجع به نبوت بحثهایی داشتیم (در جزو چهارم ترجمه) گفتیم که اینگونه احتجاجات برای انبیا (ع) جایز نیست، زیرا باعث می‌شود که مردم به گفته‌های آنان اعتماد ننموده و وثوق نداشته باشند. </p> <p>و اگر بنا شود بر اینکه این قسم حرف زدن دروغ شمرده شود و ارتکاب به آن از شفاعت جلوگیری کند، باید گفتن هذا ربی و هذا ربی -در هنگام دیدن ستاره، ماه و خورشید-بیشتر مانع شفاعت شود، برای اینکه آن دروغ‌ها دروغ بستن به بت بزرگ و دروغ گفتن به پادشاه   <code class="page" rel="7,318"/> و امثال آن بود، و این دروغ‌ها دروغ بستن به خدا است، و ستاره و ماه و خورشید را به عنوان خدایی معرفی کردن است. </p> <p>خواهید گفت پس معنای‌ <span class="aya" rel="37_89" data-words="2-3">إنی سقیم</span> و همچنین معنای‌ <span class="aya" rel="21_63" data-words="2-4">بل فعله کبیرهم</span> چیست؟ و آیا به زعم شما دروغ هست یا نه؟ جوابش این است که از قرائنی که در آیه‌ <span class="aya" rel="37_88-89" data-words="1-7">فنظر نظرة فی النجوم، فقال إنی سقیم</span> است، به هیچ وجه دروغ بودن جمله‌ <span class="aya" rel="37_89" data-words="2-3">إنی سقیم</span> استفاده نمی‌شود، شاید راستی ابراهیم (ع) کسالتی داشته، و لیکن نه آن قدر که از شکستن بت‌ها بازش بدارد. و اما جمله‌ <span class="aya" rel="21_63" data-words="2-4">بل فعله کبیرهم</span> -جوابش این است که این حرف را در مقابل کسانی زده که خودشان می‌دانسته‌اند که بت‌ها از سنگ و چوب درست شده‌اند و شعور و اراده‌ای ندارند. علاوه بر این، پس از گفتن این حرف اضافه کرده است که: <span class="aya" rel="21_63" data-words="6-9">فسئلوهم إن کانوا ینطقون</span> -اگر این بت‌ها قادر بر تکلمند از خودشان بپرسید و معلوم است که این سنخ حرف زدن دروغ بشمار نمی‌آید، بلکه منظور از آن اسکات و الزام خصم و وادار ساختن او به اعتراف بر بطلان مذهب خویش است. و لذا می‌بینیم که قوم ابراهیم (ع) با شنیدن آن چاره‌ای جز اعتراف ندیده و در جواب ابراهیم (ع) گفتند: <span class="aya" rel="21_65-67" data-words="5-30">لقد علمت ما هؤلاء ینطقون، قال أ فتعبدون من دون الله ما لا ینفعکم شیئا و لا یضرکم، أف لکم و لما تعبدون من دون الله</span><span class="footnote" rel="1" title="روضه کافی ح ۵۶۰ ص ۳۷۰-۳۷۳">*</span>. </p> <p>این در صورتی بود که این دو حدیث این سه گفتار ابراهیم را واقعا دروغ ندانند و اما اگر بگویند که این سه جمله از آن جناب دروغ حقیقی است جوابگویش صریح قرآن است که ابراهیم (ع) را <em>صدیق</em> نامیده و با بهترین ستایش‌ها ستوده-چنان که در فصل دوم گذشت. خواننده گرامی به همان فصل مراجعه کرده، خودش قضاوت کند-. </p> <p>با این حال چطور انسان راضی می‌شود که چنین پیغمبر بزرگواری کذاب و مردی دروغ‌پرداز خوانده شود که هر وقت دستش از همه جا بریده می‌شود به دروغ تشبث می‌کند؟ و چطور ممکن است خداوند کسی را که در راستی و درستی خدا را مراقب خود نمی‌داند به آن بیان عجیب مدح نموده و به فضائل کریمه‌ای بستاید؟. </p> <p>روایات وارده از ائمه اهل بیت (ع) اصل داستان ابراهیم (ع) و ساره را تصدیق کرده، و لیکن مقام شامخ آن حضرت را از دروغ و هر چیز دیگری که منافی با قداست ساحت انبیا (ع) است منزه دانسته است، </p><h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">روایتی جامع از طریق ائمه اهل بیت (علیهم السلام) در باره قضایای ابراهیم (علیه السلام) </span> </h3> <p> جامع‌ترین روایاتی که در این باب   <code class="page" rel="7,319"/> وارد شده، روایتی است که مرحوم کلینی آن را در کافی از علی از پدرش و از عده‌ای اصحاب امامیه از سهل از ابن محبوب از ابراهیم بن ابی زیاد کرخی نقل کرده که گفت: از امام صادق  (ع) شنیدم که فرمود: ابراهیم (ع) در <em>کوثار</em> که دهی از توابع کوفه است به دنیا آمد، پدرش نیز اهل همان قریه بود. مادر ابراهیم (ع) و مادر لوط، ساره و ورقه-و در نسخه‌ای دیگر رقبه-خواهر یکدیگر و دختران <em>لاحج</em> بودند. و لاحج نبیی از انبیا و انذار کننده‌ای از منذرین بود، ولی رسول نبود. ابراهیم (ع) در ابتدای سن، در باره معارف الهی بر همان فطرتی بود که خداوند مردم را به آن آفریده است تا اینکه خدای تعالی او را به سوی دین خود هدایت نموده و برگزید. </p> <p>ابراهیم (ع) با ساره دختر لاحج که دختر خاله‌اش بود ازدواج نمود. ساره صاحب گوسفندان بسیار و مالک زمینهای زیادی بود، و تمامی ما یملک خود را به ابراهیم  (ع) بخشید. ابراهیم (ع) هم در رسیدگی و سرپرستی آن اموال کمال مراقبت را نمود و به آن سر و صورتی داد، و در نتیجه گوسفندان و همچنین زراعتها از سابق بیشتر شد، و کار به جایی رسید که در آن قریه کسی در ثروت در ردیف ابراهیم (ع) نماند. </p> <p>ابراهیم (ع) بعد از آن که بت‌ها را شکست، نمرود او را به بند کشید و دستور داد تا چار دیواری بزرگی ساخته و از هیزم پر کردند، آن گاه هیزم‌ها را آتش زده ابراهیم  (ع) را در آتش انداخته و خود به کناری رفتند. ولی آتش خاموش شد. وقتی نزدیک چار دیواری آمدند تا سرانجام کار ابراهیم (ع) را ببینند، ابراهیم (ع) را از بند رها شده و صحیح و سالم در همانجا که افتاده بود نشسته دیدند، خبر به نمرود بردند، نمرود دستور داد تا ابراهیم (ع) را از بلاد خود بیرون کنند، و نگذارند از گوسفندان و چارپایان خود چیزی را همراه ببرد. ابراهیم (ع) گفت: حال که نتیجه زحمات چندین ساله مرا از من می‌گیرید باید عمری را که من در سرپرستی و نگهداری این اموال در کشور شما صرف کرده‌ام به من بدهید. نمرودیان با ابراهیم (ع) بر سر این مساله نزاع و مشاجره نموده عاقبت توافق کردند که طرفین به نزد قاضی رفته و فصل خصومت را به او واگذارند. قاضی نمرود، پس از شنیدن ادعای طرفین حکم کرد که باید ابراهیم (ع) از گوسفندان خود چشم پوشیده و از کشور نمرود با دست تهی بیرون رود، و نمرود هم باید آن مقدار عمری را که ابراهیم (ع) در تحصیل این اموال صرف کرده به ابراهیم بازگرداند. حکم قاضی را به سمع نمرود رساندند، نمرود ناچار حرف خود را پس گرفت و گفت تا مزاحم ابراهیم  (ع) نشوند، و بگذارند تا ابراهیم (ع) با همه اموال خود بیرون رود چون<code class="page" rel="7,320"/> ماندنش باعث می‌شود که دین مردم و خدایان آنها تباه گردند. لا جرم ابراهیم (ع) و لوط را از بلاد خود به سوی شام بیرون کردند. </p> <p>لوط (ع) که هیچ وقت حاضر نمی‌شد از ابراهیم (ع) جدا شود در این سفر نیز به همراهی او بیرون آمد، ابراهیم (ع) برای ساره صندوقی ساخت و او را در آن قرار داد، و از شدت غیرتی که داشت درهای آن را از همه طرف بست، و با این وضع از وطن مالوفش چشم پوشید. </p> <p>هنگام خروج، ابراهیم (ع) به قوم خود گفت: <span class="aya" rel="37_99" data-words="3-7">إنی ذاهب إلی ربی سیهدین</span>، و مقصودش از اینکه گفت من به سوی پروردگارم می‌روم این بود که من به سوی بیت المقدس حرکت می‌کنم. </p> <p>خلاصه، ابراهیم (ع) از قلمرو سلطنت نمرود بیرون شد و به کشور مردی قبطی بنام <em>عزاره</em> وارد شد. در این سرزمین به مامور مالیاتی آن کشور برخورد نمود و مامور از او مالیات مطالبه کرد، و پس از صورت گرفتن از گوسفندان و سایر اموالش دستور داد تا آن تابوت  (صندوق) را که ساره در آن بود نیز باز نموده و اموال درون آن را هم صورت بگیرد. ابراهیم  (ع) از گشودن درب صندوق کراهت داشت، لذا در جواب عشار گفت: فرض کن که این صندوق مالامال از طلا و نقره است من حاضرم ده یک (مالیات) ظرفیت آن را طلا و یا نقره به تو بدهم و تو آن را باز نکنی. عشار زیر بار نرفت و گفت باید باز کنی. بناچار ابراهیم  (ع) با خشم و غضب در صندوق را باز کرد. وقتی چشم عشار به ساره که حسن و جمال بی نظیری داشت افتاد، پرسید این زن با تو چه نسبتی دارد؟ ابراهیم (ع) فرمود: دختر خاله من و همسر من است. پرسید پس چرا او را در صندوق کرده و در صندوق را به رویش بسته‌ای؟ ابراهیم (ع) فرمود غیرتم قبول نمی‌کند که چشم نامحرمان به او بیفتد. عشار گفت دست از تو بر نمی‌دارم تا حال تو و او را به شاه گزارش دهم، همانجا ماموری را به نزد شاه فرستاد و از جریان با خبرش کرد. </p> <p>شاه پیک مخصوص خود را فرستاد و ساره را به دربار احضار نمود، خواستند تا صندوق او را به طرف دربار ببرند ابراهیم (ع) فرمود به هیچ وجه از این صندوق جدا نمی‌شوم مگر آنکه روح از تنم جدا گردد. مامورین جریان را به دربار گزارش دادند، شاه دستور داد تا ابراهیم (ع) را نیز با صندوق حرکت دهند، ابراهیم (ع) و صندوق و هر که با آن جناب بود به طرف دربار حرکت نموده و بر شاه وارد شدند. </p> <p>شاه گفت قفل این صندوق را باز کن. ابراهیم (ع) فرمود ناموس من در این<code class="page" rel="7,321"/> صندوق است (و غیرت من قبول نمی‌کند همسرم را در مجلس نامحرمان ببینم) و اینک حاضرم تمامی اموالم را بدهم و این کار را نکنم. شاه از این حرف، بر ابراهیم (ع) خشم گرفت و او را مجبور به گشودن صندوق نمود. وقتی چشم شاه به جمال بی مثال ساره افتاد عنان اختیار از دست داده بی محابا دست به طرف ساره دراز کرد. ابراهیم (ع) که نمی‌توانست این صحنه را ببیند روی گردانیده و عرض کرد: پروردگارا!دست این نامحرم را از ناموس من کوتاه کن. هنوز دست شاه به ساره نرسیده بود که دعای ابراهیم (ع) به اجابت رسید و شاه با همه حرصی که به نزدیک شدن به آن صندوق داشت دستش از حرکت باز ایستاد و دیگر نتوانست نزدیک شود. شاه به ابراهیم (ع) گفت که آیا خدای تو دست مرا خشکانید؟ ابراهیم (ع) گفت آری خداوند من غیور است، و حرام را دوست نمی‌دارد، او است که بین تو و بین عملی کردن آرزویت حائل شد. شاه گفت: پس از خدایت بخواه تا دست مرا به من برگرداند که اگر بار دیگر دستم را بازیابم دیگر به ناموس تو طمع نخواهم کرد. ابراهیم (ع) عرض کرد: پروردگارا!دست او را باز ده تا از ناموس من دست بردارد. فورا دستش بهبودی یافت، و لیکن بار دیگر نظری به ساره انداخت و باز بی اختیار شده دست به سویش دراز نمود. در این نوبت نیز ابراهیم (ع) روی خود را برگردانیدو نفرین کرد. و در همان لحظه دست شاه بخشکید، و به کلی از حرکت باز ماند. شاه رو به ابراهیم کرد که ای ابراهیم!پروردگار تو خدایی است غیور، و تو مردی هستی غیرتمند، این بار هم از خدا بخواه دستم را شفا دهد، و من عهد می‌بندم که اگر دستم بهبودی حاصل کند دیگر این حرکت را تکرار نکنم. ابراهیم (ع) گفت من از خدایم درخواست می‌کنم و لیکن بشرطی که اگر این بار تکرار کردی دیگر از من درخواست دعا نکنی. شاه قبول کرد. ابراهیم  (ع) هم دعا نمود و دست او به حالت اول برگشت. پادشاه چون این غیرت و آن معجزات را از او بدید در نظرش بزرگ جلوه نمود و بی اختیار به احترام و اکرامش بپرداخت و گفت اینک به تو قول می‌دهم از اینکه متعرض ناموس تو و یا چیزهای دیگر که همراه داری نشوم، به سلامت به هر جا که خواهی برو، و لیکن من از تو حاجت و خواهشی دارم، ابراهیم (ع) گفت: حاجتت چیست؟ گفت این است که مرا اجازه دهی کنیز مخصوص خودم را که زنی قبطی و عاقل و زیبا است به ساره ببخشم تا خادمه او باشد. ابراهیم (ع) اجازه داد، شاه دستور داد تا آن کنیز-که همان هاجر مادر اسماعیل (ع) است-حاضر شد و به خدمت ساره درآمد. </p> <p>ابراهیم (ع) وسایل حرکت را فراهم نمود و با همراهان و گوسفندان خود به<code class="page" rel="7,322"/> راه افتاد. پادشاه هم به پاس احترامش و از ترس و هیبتی که خدا از ابراهیم (ع) در دل‌ها افکنده بود مقداری موکب او را بدرقه نمود. خدای تعالی به ابراهیم (ع) وحی فرستاد که پیشاپیش این مرد جبار راه مرو، او را تعظیم و احترام بنما و جلو بیندازش، و خودت دنبالش حرکت کن، برای اینکه او زمامدار است، و زمامداران هر چه باشند چه فاجر و چه نیکوکار احترام‌شان لازم است، چون جوامع بشری به زمامدار احتیاج دارد. ابراهیم  (ع) از حرکت باز ایستاد و پادشاه را گفت تا جلو بیفتد، و گفت پروردگار من همین ساعت مرا مامور کرد به اینکه ترا احترام کنم و بزرگت بشمارم، و در راه رفتن تو را مقدم بر خودم بدارم، و خود به دنبال تو راه بپیمایم، شاه گفت: راستی خدا به تو چنین دستوری وحی کرده؟ ابراهیم (ع) فرمود: آری، گفت: من شهادت می‌دهم به اینکه اله تو الهی رفیق و حلیم و کریم است. آن گاه گفت: ای ابراهیم تو مرا به دین خود متمایل کردی، آن گاه با ابراهیم  (ع) وداع نمود و برگشت. </p> <p>ابراهیم (ع) هم چنان راه می‌پیمود تا به بلندترین نقطه از سرزمین شامات فرود آمد و لوط را در پایین‌ترین نقطه شامات جای گذاشت. </p> <p>ابراهیم (ع) وقتی پس از سالها انتظار از باردار شدن ساره ناامید شد به او گفت: اگر مایل باشی هاجر را به من بفروش، باشد که خداوند از او به من فرزندی روزی فرماید، تا برای ما خلفی باشد. ساره موافقت نمود و هاجر را به ابراهیم (ع) فروخت، و از هاجر اسماعیل (ع) به دنیا آمد.<span class="footnote" rel="1" title="انجیل برنابا، فصل ۴۴، آیه ۱۱ و ۱۲">*</span> </p><h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">ذبیح ابراهیم (ع)، اسماعیل (ع) بوده است نه اسحاق (ع) </span> </h3> <p> اگر به خاطر داشته باشید تورات، ذبیح ابراهیم (ع) را اسحاق دانسته در حالی که ذبیح نامبرده اسماعیل (ع) بوده نه اسحاق. مساله نقل دادن هاجر به سرزمین تهامه که همان سرزمین مکه است، و بنا کردن خانه کعبه در آنجا و تشریع احکام حج که همه آن و مخصوصا طواف، سعی و قربانی آن حاکی از گرفتاری‌ها و محنت‌های هاجر و فرزندش در راه خدا است، همه مؤید آنند که ذبیح نامبرده اسماعیل بوده نه اسحاق. </p> <p>انجیل برنابا هم یهود را به همین اشتباه ملامت کرده و در فصل چهل و چهار چنین گفته است: خداوند با ابراهیم (ع) سخن گفت و فرمود: اولین فرزندت، اسماعیل را بگیر و از این کوه بالا برده او را به عنوان قربانی و پیشکش ذبح کن، و اگر ذبیح ابراهیم  (ع) اسحاق بود انجیل او را یگانه و اولین فرزند ابراهیم (ع) نمی‌خواند، برای   <code class="page" rel="7,323"/> اینکه وقتی اسحاق به دنیا آمد اسماعیل (ع) کودکی هفت ساله بود<span class="footnote" rel="1" title="سوره هود آیه ۷۱">*</span>. </p> <p>و همچنین از آیات قرآن کریم به خوبی استفاده می‌شود که ذبیح ابراهیم  (ع)، فرزندش اسماعیل بوده نه اسحاق، برای اینکه بعد از ذکر داستان شکستن بت‌ها، و در آتش افکندن ابراهیم (ع) و بیرون آمدنش به سلامت، می‌فرماید: <span class="aya" rel="37_98-113" data-words="1-110">فأرادوا به کیدا فجعلناهم الأسفلین، و قال إنی ذاهب إلی ربی سیهدین، رب هب لی من الصالحین، فبشرناه بغلام حلیم، فلما بلغ معه السعی قال یا بنی إنی أری فی المنام أنی أذبحک فانظر ما ذا تری قال یا أبت افعل ما تؤمر ستجدنی إن شاء الله من الصابرین، فلما أسلما و تله للجبین، و نادیناه أن یا إبراهیم، قد صدقت الرؤیا إنا کذلک نجزی المحسنین، إن هذا لهو البلاء المبین، و فدیناه بذبح عظیم، و ترکنا علیه فی الآخرین، سلام علی إبراهیم، کذلک نجزی المحسنین، إنه من عبادنا المؤمنین، و بشرناه بإسحاق نبیا من الصالحین، و بارکنا علیه و علی إسحاق و من ذریتهما محسن و ظالم لنفسه مبین</span><span class="footnote" rel="2" title="قاموس کتاب مقدس در ماده حران">*</span>. </p> <p>اگر کسی در این آیات دقت کند چاره‌ای جز این نخواهد دید که اعتراف کند به اینکه ذبیح همان کسی است که خداوند ابراهیم (ع) را در جمله‌ <span class="aya" rel="37_101" data-words="1-3">فبشرناه بغلام حلیم</span> به ولادت او بشارت داده. و جمله‌ <span class="aya" rel="37_112" data-words="1-6">و بشرناه بإسحاق نبیا من الصالحین</span> بشارت دیگری است غیر آن بشارت اول، و مساله ذبح و قربانی در ذیل بشارت اولی ذکر شده. و خلاصه، قرآن کریم پس از نقل قربانی کردن ابراهیم (ع) فرزند را، مجددا بشارت به ولادت اسحاق را حکایت می‌کند و این خود نظیر تصریح است به اینکه قربانی ابراهیم (ع) اسماعیل     <code class="page" rel="7,324"/> بوده نه اسحاق. </p> <p>و نیز روایات وارد از ائمه اهل بیت (ع) همه تصریح دارند بر اینکه ذبیح، اسماعیل (ع) بوده. و اما در روایات وارده از طرق عامه، در بعضی از آنها اسماعیل  (ع) و در بعضی دیگر اسحاق اسم برده شده. الا اینکه قبلا هم گفتیم و اثبات هم کردیم که روایات دسته اول موافق با قرآن است، و روایات دسته دوم چون مخالف با قرآن است قابل قبول نیست. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">کلام نادرست طبری در تاریخ خود که اسحاق (ع) را ذبیح دانسته</span> </h3> <p> طبری در تاریخ خود می‌گوید: علمای پیشین اسلام اختلاف کرده‌اند در اینکه آن فرزندی که ابراهیم (ع) مامور به قربان کردن او شد کدامیک از دو فرزندش بوده، بعضی گفته‌اند اسحاق بوده، و بعضی دیگر گفته‌اند: اسماعیل، و بر طبق هر دو قول از رسول خدا (ص) نیز روایت وارد شده. و ما اگر در بین این دو دسته روایات یک دسته را صحیح می‌دانستیم البته بر طبق همان حکم می‌کردیم و لیکن روایات هیچکدام بر دیگری از جهت سند ترجیح ندارد، لذا ناگزیر بر طبق آن روایاتی حکم می‌کنیم که موافق با قرآن کریم است، و آن روایاتی است که می‌گوید: فرزند نامبرده، اسحاق بوده، چون قرآن کریم دلالتش بر صحت این دسته از روایات روشن‌تر است، و این قول بهتر از قرآن استفاده می‌شود. </p> <p>طبری رشته کلام را ادامه داده تا آنجا که می‌گوید: اما اینکه گفتیم دلالت قرآن بر صحت این دسته از روایات روشن‌تر است برای این بود که قرآن پس از ذکر دعای ابراهیم خلیل  (ع) در موقع بیرون شدن از میان قوم خود با ساره به سوی شام، می‌فرماید: <span class="aya" rel="37_99-100" data-words="3-12">إنی ذاهب إلی ربی سیهدین، رب هب لی من الصالحین</span> و این دعا قبل از آن بود که اصلا به هاجر برخورد کند، و از او فرزندی بنام اسماعیل به وجود آید. آن گاه دنبال این دعا اجابت دعایش را ذکر می‌کند، و او را به وجود غلامی حلیم بشارت می‌دهد-و سپس مساله خواب دیدن ابراهیم  (ع) مبنی بر اینکه همین غلام را پس از رسیدن به حد رشد ذبح می‌کند بیان می‌فرماید. </p> <p>و از آنجایی که در قرآن کریم بشارت به فرزند دیگری به ابراهیم داده نشده، و در پاره‌ای از آیات مانند آیه‌ <span class="aya" rel="11_71" data-words="1-11">و امرأته قائمة فضحکت فبشرناها بإسحاق و من وراء إسحاق یعقوب</span><span class="footnote" rel="1" title="تاریخ طبری ج ۱ ص ۲۶۳-۲۷۱">*</span> و آیه‌ <span class="aya" rel="51_28-29" data-words="1-20">فأوجس منهم خیفة قالوا لا تخف و بشروه بغلام علیم، فأقبلت امرأته فی صرة فصکت وجهها و قالت عجوز عقیم</span><span class="footnote" rel="2" title="تفسیر عیاشی ج ۱ ص ۳۶۵ ح ۴۱ و ۴۲">*</span> صراحتا بشارت را در باره ولادت اسحاق ذکر     <code class="page" rel="7,325"/> می‌کند ناگزیر باید هر جا بشارت دیگری در این باره دیده شد حمل بر ولادت همین فرزند کنیم. </p> <p>آن گاه می‌گوید: کسی اشکال نکند به اینکه این ادعا با بشارت تولد اسحاق از ابراهیم (ع) و تولد یعقوب از اسحاق نمی‌سازد، و چون بشارت تولد اسحاق توأم با بشارت به تولد یعقوب ذکر شده پس فرزند مورد بحث اسماعیل بوده، برای اینکه صرف توأم ذکر شدن این دو بشارت دلیل بر این نیست که فرزند مورد بحث اسماعیل بوده، ممکن است اسحاق بوده، و یعقوب قبل از جریان قربانی شدن از اسحاق به دنیا آمده باشد، و اسحاق پس از تولد یعقوب به حد سعی رسیده باشد. </p> <p>و نیز کسی اشکال نکند به اینکه اگر مقصود از فرزند مورد بحث اسحاق باشد به طور مسلم این جریان در غیر کعبه رخ می‌داد، و حال آنکه در روایات دارد ابراهیم (ع) دید که قوچی به خانه کعبه بسته شده برای اینکه ممکن است قوچ را از شام به مکه آورده و به خانه خدا بسته باشند.<span class="footnote" rel="1" title="این اشکال را نجار در قصص الانبیا از دائرة المعارف اسلامی از فنسنک و هجر و ینیه نقل کرده است">*</span> این بود کلام طبری در پیرامون این بحث، و عجیب اینجا است که چطور متوجه این نکته نشده که ابراهیم (ع) در موقع مهاجرتش به شام تنها از خدا فرزند صالحی خواست، و قید نکرد که این فرزند صالح از ساره باشد یا از غیر او، و با این حال هیچ اجباری نیست به اینکه ما بشارت بعد از این دعا را بشارت بر ولادت اسحاق از ساره بدانیم. </p> <p>این هم که گفت: چون در چند مورد بشارت به فرزند، بشارت به ولادت اسحاق است پس باید هر جای دیگر قرآن بشارت به فرزندی به ابراهیم دیدیم حمل بر ولادت اسحاق کنیم  صرفنظر از اشکالی که در خود آن موارد هست اصولا این حرف قیاس بدون دلیل است، بلکه نه تنها دلیلی بر صحت آن نیست، دلیل بر خلافش هم هست، و آن این است که در آیات مورد بحث بعد از آنکه خداوند ابراهیم را به وجود فرزندی بشارت می‌دهد، و سپس مساله ذبح را ذکر می‌کند، مجددا بشارت دیگری به تولد اسحاق می‌دهد، و با این حال هر کسی می‌فهمد که بشارت اولی مربوط به تولد فرزند دیگری غیر اسحاق بوده، و الا حاجتی به ذکر بشارت دومی نبود. و از آنجایی که علمای حدیث و تاریخ اتفاق دارند بر اینکه اسماعیل قبل از اسحاق به دنیا آمده ناگزیر باید گفت آن بشارتی هم که قبل از بشارت ولادت اسحاق و قبل از مساله ذبح ذکر شده بشارت به تولد اسماعیل است. </p> <p>   <code class="page" rel="7,326"/> تناقص دیگری از تورات: اگر بخاطر داشته باشید تورات تصریح کرد به اینکه اسماعیل قریب چهارده سال قبل از اسحاق بدنیا آمد، و چون ساره مورد استهزاء قرار گرفت، ابراهیم (ع) او را با مادرش از خود طرد نمود. و به وادی بی آب و علفی برد. آن گاه داستان عطش هاجر و اسماعیل را و اینکه فرشته‌ای آب را به آن دو نشان داد، ذکر نمود، و حال آنکه در ضمن داستان گفت: هاجر بچه خود را زیر درختی انداخت تا جان دادنش را نبیند. از این جمله و جملات دیگری که تورات در بیان این داستان دارد استفاده می‌شود که اسماعیل در آن وادی کودکی شیرخواره بوده، هم چنان که اخبار وارده از طرق ائمه اهل بیت (ع) نیز آن جناب را در آن ایام بچه‌ای شیرخوار خوانده است. </p> <h3>6-تورات بر خلاف قرآن کریم: </h3> <p>-که کمال اعتناء را به داستان ابراهیم (ع) و دو فرزند بزرگوارش (ع) نموده-این داستان را با کمال بی اعتنایی نقل کرده است، و تنها شرحی از اسحاق که پدر بنی اسرائیل است بیان داشته، و از اسماعیل جز به پاره‌ای از مطالب که مایه توهین و تحقیر آن حضرت است یادی نکرده، تازه همین مقدار هم که یاد کرده خالی از تناقض نیست، یک بار گفته که: خداوند به ابراهیم (ع) خطاب کرد که من نسل تو را از اسحاق منشعب می‌کنم. بار دیگر گفته که: خداوند به وی خطاب کرد که من نسل تو را از پشت اسماعیل جدا ساخته و به زودی او را امتی بزرگ قرار می‌دهم. یک جا او را انسانی وحشی و ناسازگار با مردم و خلاصه موجودی معرفی کرده که مردم از او می‌رمیده‌اند، انسانی که از کودکی نشو و نمایش در تیراندازی بوده و اهل خانه پدر، او را از خود رانده بودند. و در جایی دیگر در باره همین اسماعیل (ع) گفته که: خدا با او است. </p> <p>این بود مقایسه بین گفته‌های تورات و بعضی از روایات عامه در باره ابراهیم  (ع) و فرزندان او و بین گفته‌های قرآن و روایات ائمه اهل بیت (ع) در باره آن جناب، و از این مقایسه‌ای که ما کردیم و از مطالبی که در خلال این بحث در اختیار خواننده گذاشتیم جواب از دو اشکالی که به گفته‌های قرآن مجید شده است نیز روشن می‌گردد: </p><h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">اشکال بعضی از مستشرقین به قرآن در مورد عدم نقل خصوصیات ابراهیم و اسماعیل (ع) و داستان بنای کعبه و... در سور مکیه و پاسخ بدان اشکال</span> </h3> <p> اول-اشکالی است که بعضی از خاورشناسان<span class="footnote" rel="1" title="یاد آر وقتی که ابراهیم عرض کرد: پروردگارا!این شهر (مکه) را مکان امن و امان قرار ده و من و فرزندانم را از پرستش بتان دور بدار پروردگارا!من ذریه و فرزندان خود را در وادی بی کشت و زرعی نزد بیت الحرام تو برای بر پا داشتن نماز مسکن دادم، بار خدایا!تو دلهای مردم را به سوی آنها مایل گردان و به انواع ثمرات آنها را روزی ده باشد که شکر تو را به جای آرند ستایش خدای را که به من در پیری دو فرزندم اسماعیل و اسحاق را عطا فرمود که پروردگار من البته دعای بندگان را خواهد شنید سوره ابراهیم آیه ۳۵-۳۹">*</span> کرده و گفته‌اند: قرآن کریم در سوره‌هایی که در مکه نازل شده‌متعرض خصوصیات ابراهیم و اسماعیل (ع) نشده، و از آن دو مانند سایر انبیاء به طور اجمال اسم برده، و تنها بیان کرده که آن دو بزرگوار مانند   <code class="page" rel="7,327"/> سایر انبیا (ع) دارای دین توحید بوده مردم را بیم می‌داده و به سوی خدا دعوت می‌کرده‌اند، و اما بنا کردن کعبه و به دیدن اسماعیل رفتن و اینکه این دو بزرگوار، عرب را به دین فطرت و ملت حنیف دعوت کرده‌اند، هیچیک در این گونه سوره‌ها وارد نشده. و لیکن در سوره‌های غیر مکی از قبیل <em>بقره</em> و <em>حج</em> و امثال آن این جزئیات ذکر شده و پیوند پدر و فرزندی میان آن دو و پدر عرب بودن و تشریع دین اسلام و بنای کعبه به دست ایشان خاطر نشان شده است. </p> <p>سر این اختلاف این است که محمد (ص) تا چندی که در مکه به سر می‌برد با یهودی‌ها میانه بدی نداشت، بلکه تا حدی به آنها اعتماد هم داشت، و لیکن وقتی به مدینه مهاجرت نمود و با دشمنی شدید و ریشه‌دار یهود مواجه گردید چاره‌ای جز این ندید که از غیر یهود استمداد جسته و به کمک آنان خود را از شر یهود محفوظ بدارد، اینجا بود که هوش سرشار خدادادیش او را به این نقشه راهنمایی کرد که به منظور همدست ساختن مشرکین عرب ابراهیم (ع) را که بنیان‌گذار دین توحید است پدر عرب نامیده و حتی شجره خود را به او منتهی کند، و به همین منظور و برای نجات از شر مردم مکه که بیش از هر مردم دیگری فکر او را به خود مشغول کرده بودند بانی خانه مقدس آنان یعنی کعبه را ابراهیم نامیده و از این راه مردم آن شهر را هم با خود موافق نمود . صاحبان این اشکال با این نسبت‌هایی که به کتاب عزیز خدا داده آبرویی برای خود باقی نگذاشته‌اند، برای اینکه قرآن کریم با شهرت جهانیی که دارد حقانیتش بر هیچ شرقی و غربی پوشیده نیست، مگر کسی از معارف آن بی خبر باشد، و بخواهد با نداشتن اهلیت در باره چیزی قضاوت کند، و گر نه هیچ دانشمند متدبری نیست که قرآن را دیده باشد و آن را مشتمل بر کوچکترین خلاف واقعی بداند. آری، همه-چه شرقی و چه غربی-اعتراف دارند بر اینکه قرآن نه با مشرکین مداهنه و سازش نموده، نه با یهود و نه با نصارا و نه با هیچ ملتی دیگر، و در این باب هیچ فرقی بین لحن سوره‌های مکی آن و لحن سوره‌های مدنی‌اش نیست، و همه جا به یک لحن یهود و نصارا و مشرکین را تخطئه نموده است. </p> <p>بله، این معنا هست که آیات قرآن از آنجایی که به تدریج و بر حسب پیشامدهای مربوط به دعوت دینی نازل می‌شده، و ابتلای رسول خدا (ص) به یهودیان بعد از هجرت بوده قهرا تشدید علنی علیه یهود هم در آیات نازله در آن ایام واقع شده، هم چنان که آیات راجع به احکامی که موضوعات آن در آن ایام پیش آمده در همان ایام نازل شده است. </p> <p>و اما اینکه گفتند داستان ساختن خانه کعبه و سرکشی ابراهیم (ع) از<code class="page" rel="7,328"/> اسماعیل و تشریع دین حنیف در سوره‌های مکی نیامده، جوابش آیات سوره ابراهیم  (ع) است که در مکه نازل شده و خداوند در آن، دعای ابراهیم (ع) را چنین حکایت نموده: <span class="aya" rel="14_35" data-words="1-16">و إذ قال إبراهیم رب اجعل هذا البلد آمنا و اجنبنی و بنی أن نعبد الأصنام</span> -تا آنجا که می‌فرماید- <span class="aya" rel="14_37" data-words="1-27">ربنا إنی أسکنت من ذریتی بواد غیر ذی زرع عند بیتک المحرم ربنا لیقیموا الصلاة فاجعل أفئدة من الناس تهوی إلیهم و ارزقهم من الثمرات لعلهم یشکرون</span> -تا آنجا که می‌فرماید- <span class="aya" rel="14_39" data-words="1-14">الحمد لله الذی وهب لی علی الکبر إسماعیل و إسحاق إن ربی لسمیع الدعاء</span><span class="footnote" rel="1" title="این قسمت از گفتار بیرونی با توضیح بعضی مشکلات و نکات در ج ۱ ص ۲۵۸ همین ترجمه گذشت">*</span>. </p> <p>هم چنان که نظیر این آیات در سوره صافات که آن نیز مکی است و اشاره به داستان ذبح دارد آمده و ما در چند صفحه قبل آن را ایراد نمودیم. </p> <p>و اما اینکه گفتند: محمد (ص) بدین وسیله خود را از شر یهودیان معاصرش حفظ کرد و شجره خود را متصل به یهودیت ابراهیم (ع) نمود، جوابش آیه <span class="aya" rel="3_65" data-words="1-19">یا أهل الکتاب لم تحاجون فی إبراهیم و ما أنزلت التوراة و الإنجیل إلا من بعده أ فلا تعقلون</span> -تا آنجا که می‌فرماید- <span class="aya" rel="3_67" data-words="1-17">ما کان إبراهیم یهودیا و لا نصرانیا و لکن کان حنیفا مسلما و ما کان من المشرکین</span><span class="footnote" rel="2" title="الدر المنثور ج ۳ ص ۲۷">*</span> است که صراحتا می‌فرماید ابراهیم (ع) یهودی نبوده است. </p> <h3> <span class="title" rel="6_76 6_74 6_75 6_77 6_78 6_79 6_80 6_81 6_82 6_83">اشکال دیگر به آیات مربوط به احتجاجات ابراهیم (ع) و در آتش انداختن آن حضرت</span> </h3> <p> اشکال دوم این است که: ستاره‌پرستانی که قرآن، احتجاج ابراهیم (ع) را علیه الوهیت آنها با جمله‌ <span class="aya" rel="6_76" data-words="1-3">فلما جن علیه</span> متعرض شده در شهر <em>حران</em> که ابراهیم  (ع) از <em>بابل</em> یا <em>اور</em> بدانجا مهاجرت کرد، می‌زیستند، و لازمه این معنا این است     <code class="page" rel="7,329"/> که بین احتجاج او علیه ستاره‌پرستان و بین احتجاجش علیه بت‌پرستان و بت شکستن و در آتش انداختنش مدتی طولانی فاصله شده باشد، و حال آنکه از ظاهر آیات راجع به این دو احتجاج بر می‌آید که این دو احتجاج در عرض دو روزی واقع شده است که اولین برخورد وی با پدرش بود-چنان که گذشت. </p> <p>مؤلف: این اشکال در حقیقت اشکال به تفسیری است که در ذیل آیات، گذشت، نه بر اصل آیات قرآنی. و جوابش هم این است که این حرف ناشی از غفلت و بی اطلاعی از تاریخ و همچنین در دست نداشتن حساب صحیح است، برای اینکه اگر درست حساب می‌کردند، می‌فهمیدند که وقتی در یک شهر بزرگی از یک کشوری، مذهبی مانند <em>صابئیه</em> رائج باشد، قهرا در گوشه و کنار آن کشور نیز از معتقدین به آن مذهب اشخاصی یافت می‌شوند، چطور ممکن است مثلا شهر حران همگی ستاره‌پرست باشند و از این ستاره‌پرستان در مرکز و عاصمه کشور یعنی شهر بابل یا اور عده‌ای یافت نشوند؟. </p> <p>و اما اینکه گفتیم این اشکال ناشی از بی اطلاعی از تاریخ است، برای این است که تاریخ ثابت کرده که در شهر بابل مذهب ستاره‌پرستی مانند مذهب بت‌پرستی رائج بوده، و معتقدین به آن مذهب نیز مانند معتقدین به این کیش دارای معابد بسیاری بوده‌اند و هر معبدی را به نام ستاره‌ای ساخته و مجسمه‌ای از آن ستاره را در آن معبد نصب کرده بودند. مخصوصا در تاریخ سرزمین بابل و حوالی آن این معنا ثابت است که صابئین در حدود سه هزار و دویست سال قبل از میلاد در این سرزمین معبدی به نام <em>اله شمس</em> و معبدی به نام <em>اله قمر</em> بنا کرده‌اند، و در سنگهایی هم که باستانشناسان کشف کرده‌اند و در آن شریعت حمورابی حک شده، اله شمس و اله قمر اسم برده شده است. و تاریخ نوشتن و حکاکی این سنگها مقارن با همان ایام زندگی ابراهیم (ع) است. </p> <h3> <span class="title" rel="6_74 6_75 6_76 6_77 6_78 6_79 6_80 6_81 6_82 6_83">گفتاری بیرونی و مسعودی در باره عقائد ستاره پرستان، بت پرستان و صابئین</span> </h3> <p> و در آن قسمتی هم که از کتاب <em>آثار الباقیة</em> ابو ریحان بیرونی در ذیل آیه 62 از سوره بقره در ضمن بحث تاریخی نقل شد داشت که: <em>یوذاسف</em> پس از گذشتن یک سال از سلطنت  <em>طهمورث</em> در سرزمین هند ظهور و کتابت فارسی را اختراع کردو مردم را به کیش صابئیت دعوت نمود. و گروه بسیاری هم بدو گرویدند. و نیز پادشاهان سلسله پیشدادیان و بعضی از کیانی‌ها که در بلخ بسر می‌بردند، آفتاب، ماه و ستارگان و همچنین کلیات عناصر را مقدس و معظم می‌شمردند، تا آنکه پس از گذشتن سی سال از سلطنت گشتاسب، زردشت ظهور نمود. </p> <p>بیرونی هم چنان گفتار خود را ادامه داده تا آنجا که می‌گوید: اینها تدابیر عالم را به فلک و اجرام فلکی نسبت می‌دهند و برای آنها قائل به حیات، نطق، چشم و گوش بوده و به<code class="page" rel="7,330"/> طور کلی انوار را تعظیم می‌کنند. از جمله آثار باستانی صابئین یکی گنبدی است که بالای محراب مقصوره جامع دمشق ساخته‌اند، چون این محل نمازگاه صابئین بوده. یونانی‌ها و رومی‌ها نیز بر این کیش بوده‌اند. مسجد مذکور در اثر تحولات تاریخی از دست صابئین درآمد و به دست یهود و پس از یهود به دست نصارا افتاد و آن را کلیسای خود قرار دادند، تا آنکه اسلام ظهور نمود و مسلمین بر دمشق مسلط شده و این بنای تاریخی را مسجد خود کردند. </p> <p>و به طوری که ابو معشر بلخی در کتاب خود نوشته: صابئین هیکل‌هایی به اسماء آفتاب داشته‌اند، مانند هیکل <em>بعلبک</em> که برای صنم شمس و <em>قران</em> که برای صنم قمر ساخته شده بود و شکل طیلسان را داشته<span class="footnote" rel="1" title="مروج الذهب ج ۲ ص ۲۲۵-۲۳۶">*</span>. در نزدیکی‌های دمشق دهی است به نام <em>سلمسین</em> که معلوم می‌شود اسم قدیمی این محل <em>صنم سین</em> یعنی بت ماه بوده، و نیز دهی دیگر است بنام <em>ترع عوز</em> یعنی دروازه زهره. </p> <p>و به طوری که مورخین می‌نویسند حتی بت‌های خانه کعبه هم از آن صابئین بوده، و مردم مکه در آن روزها در شمار صابئین و ستاره‌پرست بوده‌اند، و بت <em>لات</em> به اسم <em>زحل</em> و بت <em>عزی</em> به اسم <em>زهره</em> بوده<span class="footnote" rel="2" title="الدر المنثور ج ۳ ص ۲۷">*</span>. </p> <p>مسعودی می‌نویسد که: مذهب صابئیت در حقیقت تکاملی از بت‌پرستی بوده، چون ریشه این دو کیش یکی است، و چه بسا که بسیاری از بت‌پرستان نیز مجسمه خورشید، ماه و سایر ستارگان را می‌پرستیدند، و با پرستش آنها به اله‌های هر یک از آنها و به واسطه آن اله‌ها به اله آلهه تقرب می‌جستند<span class="footnote" rel="3" title="الدر المنثور ج ۳ ص ۲۷">*</span>. </p> <p>و نیز می‌گوید: بسیاری از اهل هند و چین و طوائفی دیگر بودند که خدای عز و جل را جسم می‌پنداشته، و معتقد بودند ملائکه اجسامی هستند به اندازه‌های معین، و خدا و ملائکه در پشت آسمان پنهانند. این عقاید آنها را بر آن داشت که تمثالها و بت‌هایی به خیال خود به شکل خدای عز و جل و یا به شکل ملائکه با قامت‌ها و شکل‌های مختلف و یا به شکل انسان یا غیر اینها تراشیده آنها را بپرستند، و به پیشگاهشان قربانیانی تقدیم بدارند، و نذوراتی برایشان نذر کنند، زیرا به عقیده اینان این آلهه همانند خدای متعال و به او نزدیک بودند. </p> <p>       <code class="page" rel="7,331"/> دیر زمانی بر این منوال گذشت تا آنکه بعضی از حکما و دانشمندانشان آنان را به نتیجه افکار خود بدین شرح آگاه ساختند که: افلاک و کواکب نزدیک‌ترین اجسام دیدنی به خدای تعالی می‌باشند، و این اجسام دارای حیات و نفس ناطقه‌اند، و ملائکه در بین این ستارگان و آسمانها به نزد خدا آمد و شد دارند، و هر حادثه‌ای که در عالم ما پیش می‌آید همه الگویی از حوادث عالم بالا و نتیجه حوادثی است که به امر خدا در کواکب پدید می‌آید. </p> <p>از آن به بعد بشر بت‌پرست متوجه ستارگان گشته و قربانی‌ها را به پیشگاه آنها تقدیم می‌داشتند، بدان امید که ستارگان حوائج آنها را برآورده و حوادث خوبی برایشان پیش آورند. </p> <p>لیکن متوجه شدند که این ستارگان در روز و قسمتی از شب در دسترس آنها نیستند، و تنها پاره‌ای از شب خودنمایی می‌کنند، به ناچار بعضی از حکمای‌شان راه چاره را در این دیدند که بت‌ها و مجسمه‌هایی به صورت و شکل ستارگان بسازند و به ایشان دستور دادند تا پیکرها و بت‌هایی به عدد ستارگان مشهور برای کواکب ساختند و هر صنفی از ایشان ستاره‌ای را تعظیم می‌کردند و به پیشگاهش قربانی مخصوصی می‌بردند و چنین می‌پنداشتند که وقتی در زمین بت مربوط بفلان ستاره را تعظیم کنند آن ستاره در آسمان به جنب و جوش درآمده و مطابق خواسته‌هایشان سیر می‌کند. </p> <p>آنان برای هر کدام خانه‌ای جداگانه و هیکلی منفرد ترتیب داده و به هر یک از آن هیکل‌ها اسم یکی از ستارگان را گذاشتند. گروهی خانه کعبه را خانه زحل پنداشته و گفته‌اند: اگر این خانه تا کنون باقی مانده برای این بوده که این خانه خانه زحل است، و زحل آن را از دستخوش حوادث نگهداشته، چون زحل کارش بقا و ثبوت و نگهداری است. هر موجودی که مربوط به این ستاره باشد به هیچ وجه زوال پذیر نیست. اینان عقاید خرافی دیگر نیز داشته‌اند که ذکر آنها باعث ملال خاطر خواننده است. </p> <p>چون مدتی بر این منوال گذشت، کم کم خود بت‌ها را به جای ستارگان پرستیده و آنها را واسطه نزدیکی به خدا دانستند و پرستش ستارگان را از یاد بردند، تا آنکه یوذاسف که مردی از اهل هند بود در سرزمین هند ظهور نمود و از هند به سند و از آنجا به بلاد سیستان و زابلستان که آن روز در تحت تصرف <em>فیروز بن کبک</em> بود، سفر نمود و از آنجا مجددا به سند مراجعت کرد و از آنجا به کرمان رفت. این مرد ادعای نبوت داشت و می‌گفت: من از طرف خدای تعالی رسول و واسطه بین او و بندگان اویم. </p> <p>یوذاسف در اوایل سلطنت طهمورث پادشاه فارس-و بعضی گفته‌اند در عهد سلطنت جم-به فارس رفت-او اولین کسی بود که مذهب ستاره‌پرستی را در بین مردم ابداع نمود و آن را<code class="page" rel="7,332"/> انتشار داد-چنان که در سطور گذشته یادآور شدیم. </p> <p>یوذاسف مردم را به زهد و ترک دنیا و اشتغال به معنویات و توجه به عوالم بالا که مبدأ و منتهای نفوس بشر است دعوت می‌نمود، و با القاء شبهاتی که داشت مردم را به پرستش بت‌ها و سجده در برابر آنها وا می‌داشت و با حیله و نیرنگ‌هایی که مخصوص به خودش بود این مسلک خرافی را صورت مسلکی صحیح و عقلایی داد. </p> <p>تاریخ دانان خبره و باستان‌شناسان نوشته‌اند: <em>جم</em> اولین کسی بود که آتش را بزرگ شمردو مردم را به بزرگداشت آن دعوت نمود، او آتش را از این جهت تعظیم می‌کرده که به نور آفتاب و ماه شباهت داشته و او بطور کلی نور را بهتر از ظلمت می‌دانسته و برای آن مراتبی قایل بوده. بعد از وی پیروان او با هم اختلاف نموده هر طائفه‌ای به سلیقه خود چیزی را واجب التعظیم می‌دانست و آن را برای نزدیکی به خدا تعظیم می‌کرد. </p> <p>مسعودی سپس خانه‌های مقدسی را که در دنیا هر کدام مرجع طائفه مخصوصی است برشمرده و در این باره هفت خانه را اسم می‌برد:1-خانه کعبه یا خانه زحل 2-خانه‌ای در اصفهان بالای کوه مارس 3-خانه مندوسان در بلاد هند 4-خانه نوبهار بنام ماه در شهر بلخ 5-خانه غمدان در شهر صنعای یمن به نام زهره 6-خانه کاوسان بنام خورشید در شهر فرغانه 7-خانه نخستین علت، در بلندترین بلاد چین. </p> <p>آن گاه می‌گوید: خانه‌های مقدس دیگری در بلاد یونان و روم قدیم و صقلاب بوده که برخی از آنها به اسمای کواکب نامیده می‌شدند، مانند خانه زهره در تونس. </p> <p>صابئی‌ها-که آنان را به خاطر اینکه حرانیها همه صابئی بوده‌اند حرانیون نیز گفته‌اند- علاوه بر خانه‌های مذکور هیکل‌هایی نیز داشته‌اند که هر کدام را به نام یکی از جواهر عقلی و ستارگان می‌نامیدند، از آن جمله است:1-هیکل نخستین علت 2-هیکل عقل 3-هیکل سلسله 4-هیکل صورت 5-هیکل نفس، که این چند هیکل بر خلاف سایر هیاکل که هر کدام شکل مخصوصی داشته‌اند، همه مدور شکل ساخته شده بودند.6-هیکل زحل، شش ضلعی 7-هیکل مشتری، سه ضلعی 8-هیکل مریخ، چهار ضلعی مستطیل 9-هیکل شمس، مربع 10-هیکل عطارد، مثلث 11-هیکل زهره، مثلث در جوف مربع مستطیل 12-هیکل قمر، هشت ضلعی. </p> <p>البته صابئی‌ها غیر از آنچه که ما در اینجا به نگارش درآوردیم، عقاید و اسرار و رموزی هم داشته‌اند که از غیر خود پنهان می‌داشته‌اند.<span class="footnote" rel="1" title="ملل و نحل شهرستانی ج ۲ ص ۵-۵۶">*</span>   <code class="page" rel="7,333"/> این بود گفتار مسعودی در مروج الذهب، نظیر مطالب وی را شهرستانی نیز در کتاب ملل و نحل خود آورده است.<span class="footnote" rel="1" title="تاریخ هردوت یونانی،۵۰۰ ق م">*</span> از بیانات قبلی دو نکته به دست آمد: اول اینکه بت‌پرستان همانطوری که بت‌هایی را به عنوان مجسمه‌های خدایان و ارباب انواع می‌پرستیدند، هم چنین بت‌هایی را به عنوان مجسمه ستارگان و آفتاب و ماه می‌پرستیدند، و به اسم هر کدام هیکلی ساخته بودند. بنا بر این، ممکن است احتجاج ابراهیم (ع) در باره ستاره و خورشید و ماه، با بت‌پرستانی بوده که در عین بت‌پرستی ستارگان را هم می‌پرستیده‌اند نه فقط با صابئین (و ستاره‌پرستان). هم چنان که ممکن است بگوییم: بنا بر پاره‌ای از روایات که در سابق ایراد شد احتجاج ابراهیم (ع) با صابئین و ستاره‌پرستانی بوده که در آن روزها در شهر بابل و یا اور و یا کوثاریا می‌زیسته‌اند (نه با اهالی حران که مرکز صابئیت بوده تا آن اشکال وارد آید). </p> <p>علاوه بر اینکه از ظاهر آیات کریمه راجع به ابراهیم (ع) استفاده می‌شود که ابراهیم (ع) پس از احتجاج با پدر و قومش و پس از آنکه از هدایت آنها مایوس شد از سرزمین آنان مستقیما به سوی ارض مقدس مهاجرت نمود، نه اینکه ابتدا به سوی حران و سپس به ارض مقدس مهاجرت کرده باشد. و اینکه کتب‌تواریخ نوشته‌اند: در آغاز به سوی حران و سپس از آنجا به سوی ارض مقدس هجرت کرده ماخذ صحیحی جز همان گفته‌های تورات و یا اخبار دیگری که اسرائیلیت در آن دست برده، ندارد. برای صدق گفتار ما کافی است که خواننده عزیز تورات را با اخباری که تاریخ طبری ضبط کرده دقیقا مورد بررسی قرار دهد. </p> <p>از همه اینها گذشته بعضی<span class="footnote" rel="2" title="تفسیر عیاشی ج ۱ ص ۳۶۶ ح ۴۷-۴۸-۵۰">*</span> نوشته‌اند که غیر از حرانی که مرکز صابئی‌ها بوده، حران دیگری در نزدیکی‌های بابل بوده، و منظور تورات از حران، همین شهر بوده که در نزدیکی‌های بابل ما بین فرات و خابور قرار داشته، نه حران دمشق. </p> <p>آری، مسعودی گوید که: آنچه از هیکل‌های مقدس صابئین تا کنون (سال 332 ه زمان مسعودی) باقی مانده خانه‌ای است در شهر حران در دروازه <em>رقه</em> معروف به <em>مغلیتیا</em>  که آن را هیکل آزر پدر ابراهیم (ع) می‌دانند و در باره آزر و ابراهیم (ع) پسرش، سخنان بسیاری دارند . ولی گفته آنان هیچگونه ارزشی ندارد<span class="footnote" rel="3" title="تفسیر عیاشی ج ۱ ص ۳۶۶ ح ۴۷-۴۸-۵۰">*</span>. </p> <p>       <code class="page" rel="7,334"/> دوم اینکه همانطوری که بت‌پرستان گاهی آفتاب و ماه و ستاره را می‌پرستیدند همچنین ستاره‌پرستان نیز هیکل‌هایی برای پرستش غیر کواکب و ماه و آفتاب داشته‌اند، مانند هیکل علت نخستین و هیکل عقل و نفس و غیر آن، و مانند بت‌پرستان به این اشیاء (عقل و نفس و...) تقرب می‌جسته‌اند. </p> <p>مؤید این معنا گفته <em>هردوت</em> می‌باشد، او در کتاب تاریخش آنجا که معبد بابل را وصف می‌کند می‌گوید: این معبد مشتمل بر یک برج هشت طبقه‌ای بوده و آخرین آنها مشتمل بر گنبدی بزرگ و فراخ بوده، و در آن گنبد فقط تختی بزرگ و در مقابل آن تخت میزی از طلا قرار داشته، و غیر از این دو چیز در آن گنبد هیچ چیز، نه مجسمه و نه تمثال و نه چیز دیگر، نبوده و احدی جز یک زن که معتقد بود خداوند او را برای ملازمت و حفاظت هیکل استخدام نموده کسی در آن گنبد نمی‌خوابید.<span class="footnote" rel="1" title="الدر المنثور ج ۳ ص ۲۷">*</span> و بعید نیست این همان هیکل علت نخستین بوده که به عقیده آنان از هر شکل و هیاتی منزه است. گو اینکه خود صاحبان این عقاید-همانطور که مسعودی می‌گوید-علت اولی را هم به اشکال مختلفی به پندار خود تصویر می‌کردند. و ثابت شده که فلاسفه این طائفه، خدا را از هیات و شکل جسمانی و وضع مادی منزه دانسته او را به صفاتی که لایق ذات او است توصیف نموده‌اند، ولی جرأت اظهار عقیده خود را در بین عامه مردم نداشته و از آنان تقیه می‌کردند، یا برای اینکه مردم ظرفیت درک آن را نداشته‌اند و یا اغراض سیاسی آنها را وادار به کتمان حق نموده است. </p> 
