<h3 class="ayas">سوره الحج آیه‌های ۳۸ تا ۵۷</h3><code class="section" rel="22_38-57"/><h3>ترجمه آیات</h3> <p> <span class="trans" rel="22_38">خدا از کسانی که ایمان آورده‌اند دفاع می‌کند که خدا خیانت‌گران کفران پیشه را دوست ندارد.  «۳۸» </span><span class="trans" rel="22_39">کسانی که چون ستم دیده‌اند کارزار می‌کنند اجازه دارند و خدا به نصرت دادنشان قادر است.  «۳۹» </span><span class="trans" rel="22_40">همان کسانی که از دیارشان بیرون شده‌اند بدون سبب جز آنکه می‌گفته‌اند: پروردگار ما خدای یکتا است. اگر خدا بعضی از مردم را به بعض دیگر دفع نمی‌کرد دیرها و کلیساها و کنشتها و مسجدها که نام خدا در آن بسیار یاد می‌شود ویران می‌شد، خدا کسانی را که یاری او کنند یاری می‌کند که وی توانا و نیرومند است.  «۴۰» </span><span class="trans" rel="22_41">همان کسانی که اگر در زمین استقرارشان دهیم نماز به پا کنند و زکات دهند و به معروف وا دارند و از منکر باز دارند و سرانجام همه کارها با خدا است.  «۴۱» </span><span class="trans" rel="22_42">اگر تو را تکذیب می‌کنند پیش از آنها نیز قوم نوح و عاد و ثمود پیغمبران را تکذیب کردند.  «۴۲» </span><span class="trans" rel="22_43">با قوم ابراهیم و قوم لوط.  «۴۳» </span><span class="trans" rel="22_44">با اهل مدین. و موسی نیز تکذیب شد. به این کافران مهلت دادم و بعد مؤاخذه‌شان کردم و تعرض من چه بس شدید بود.  «۴۴» </span><span class="trans" rel="22_45">چه بسیار دهکده‌ها که ستمگر بودند و هلاکشان کردیم و اکنون با وجود بناها که دارد از سکنه خالی است، و چه بسیار چاههایی که معطل مانده و قصرها که با گچ ساخته شده و اهل آن هلاک شده‌اند. <code class="page" rel="14,540"/> «۴۵» </span><span class="trans" rel="22_46"> چرا در این سرزمین‌ها سیر نمی‌کنند تا دلهایی داشته باشند که با آن بفهمند یا گوشهایی که با آن بشوند. آری، دیدگان کور نمی‌شود بلکه دلهایی که در سینه‌ها است کور می‌شود.  «۴۶» </span><span class="trans" rel="22_47">به شتاب از تو عذاب می‌خواهند، خدا از وعده خویش تخلف نکند که نزد پروردگار تو روزی چون هزار سال از سالهایی است که شما می‌شمارید.  «۴۷» </span><span class="trans" rel="22_48">چه بسیار دهکده‌ها که مهلتشان دادم و ستمگر بودند آن گاه مؤاخذه‌شان کردم و سرانجام به سوی او است.  «۴۸» </span><span class="trans" rel="22_49">بگو ای مردم حق این است که من شما را بیم‌رسانی آشکارم.  «۴۹» </span><span class="trans" rel="22_50">بنا بر این کسانی که ایمان آورده و کارهای شایسته کرده‌اند مغفرت و روزی سخاوتمندانه دارند.  «۵۰» </span><span class="trans" rel="22_51">و کسانی که کوشیده‌اند از آیات ما گریزان باشند اهل جهنمند.  «۵۱» </span><span class="trans" rel="22_52">پیش از تو رسولی یا پیغمبری نفرستادیم مگر آنکه وقتی کتاب ما را قرائت کرد شیطان در قرائت وی مداخله کرد خدا چیزی را که شیطان القاء کرده باطل می‌کند و سپس آیه‌های خویش استوار می‌سازد که خدا دانا و حکیم است.  «۵۲» </span><span class="trans" rel="22_53">تا آنچه را که شیطان القاء می‌کند برای کسانی که در دلهایشان مرضی هست و برای سنگدلان مایه ابتلاء کند که ستمگران در خلافی بی‌نهایتند.  «۵۳» </span><span class="trans" rel="22_54">و تا کسانی که دانش یافته‌اند بدانند که قرآن حق و از ناحیه پروردگار توانا است و به آن بگروند و دلهایشان بدان آرام گیرد که خدا راهبر مؤمنان به راه راست است.  «۵۴» </span><span class="trans" rel="22_55">و کسانی که کافرند پیوسته از آن به شک اندرند تا ناگهان رستاخیز سویشان بیاید یا عذاب روز غم انگیز ایشان بیاید.  «۵۵» </span><span class="trans" rel="22_56">در آن روز فرمانروایی خاص خدا است، میانشان حکم می‌کند، پس کسانی که ایمان آورده و کارهای شایسته کرده‌اند در بهشتهای پر نعمتند.  «۵۶» </span><span class="trans" rel="22_57">و کسانی که کافرند و آیه‌های ما را تکذیب کرده‌اند آنان عذابی خفت‌انگیز دارند.  «۵۷» </span></p>                                   <h3>بیان آیات‌ <span class="title" rel="22_39 22_38 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">نخستین آیه نازله در باره جهاد و اذن قتال به مؤمنین</span> </h3> <p> این آیات متضمن اذن مؤمنین به قتال با کفار است، و به طوری که<span class="footnote" rel="1" title="منهج الصادقین، ج ۶، ص ۱۶۰">*</span> گفته‌اند: اولین   <code class="page" rel="14,541"/> آیه‌ای است که در باره جهاد نازل شده، چون مسلمانان مدتها بود از رسول خدا (ص) درخواست اجازه می‌کردند که با مشرکین قتال کنند، و حضرت به ایشان می‌فرمود: من مامور به قتال نشده‌ام، و در این باب هیچ دستوری نرسیده. و تا در مکه بود همه روزه عده‌ای از مسلمانان نزدش می‌آمدند که یا کتک خورده بودند، و یا زخمی شده بودند و یا شکنجه دیده بودند، و در محضر آن جناب از وضع خود و ستمهایی که از مشرکین مکه و گردن‌کلفت‌های آنان می‌دیدند شکوه می‌کردند، حضرت هم ایشان را تسلیت داده، امر به صبر و انتظار فرج می‌کرد تا آنکه این آیات نازل شد که در آنها فرمود: <span class="aya" rel="22_39" data-words="1-3">أذن للذین یقاتلون...</span>. </p> <p>ولی بعضی از مفسرین گفته‌اند: اولین آیه‌ای که در باره اذن به جهاد نازل شد آیه‌ <span class="aya" rel="2_190" data-words="1-7">و قاتلوا فی سبیل الله الذین یقاتلونکم</span><span class="footnote" rel="1" title="در راه خدا با کسانی که با شما قتال می‌کنند قتال کنید سوره بقره، آیه ۱۹۰">*</span> بوده. </p> <p>بعضی دیگر گفته‌اند آیه‌ <span class="aya" rel="9_111" data-words="1-8">إن الله اشتری من المؤمنین أنفسهم و أموالهم</span><span class="footnote" rel="2" title="خدا جان و مال مؤمنین را از ایشان خریداری نمود سوره توبه، آیه ۱۱۱">*</span> بوده است. </p> <p>ولی اعتبار عقلی اقتضا می‌کند که همین آیه سوره حج اولین آنها باشد، برای اینکه صریحا کلمه اجازه در آن آمده، و علاوه در آن زمینه‌چینی شده: و مردم را بر جهاد تهییج، و دلها را تقویت، و با وعده نصرت به طور اشاره و تصریح آنان را ثابت قدم نموده، و رفتاری را که خدا با اقوام ستمگر گذشته نموده یادآور شده است. </p> <p>و همه اینها از لوازم تشریع احکام مهم و بیان و ابلاغ برای اولین بار آن است، آن هم حکم جهاد که بنای آن بر اساس فداکاری و جانبازی است، و از دشوارترین احکام اجتماعی اسلام و مؤثرترین آنها در حفظ اجتماع دینی است. آری ابلاغ چنین حکمی برای اولین بار بسیار احتیاج دارد به زمینه‌چینی و بسط کلام و بیدار کردن افکار، هم چنان که در همین آیات این روش به کار رفته است. </p> <p>چون که اولا کلام را با این نکته که خدا مولای مؤمنین و مدافع ایشان است افتتاح نموده، سپس به طور صریح اجازه قتال داده، و فرموده که: شما تا کنون مظلوم بودید، و قتال تنها راه حفظ اجتماع صالح از ظلم ستمگران است، و در این جمله ایشان را به وصف صلاحیت ستوده، و آنان را شایسته و قابل برای تشکیل یک مجتمع دینی که در آن اعمال     <code class="page" rel="14,542"/> صالح عملی می‌شود دانسته، آن گاه رفتار خدای را نسبت به اقوام ستمگر گذشته حکایت کرده، و وعده داده که به زودی انتقام ایشان را از ستمگران معاصرشان خواهد گرفت، همانطور که از گذشتگان گرفت. </p> <h3> <span class="title" rel="22_38 22_39">توضیح آیات مربوط به جهاد و قتال: <span class="aya" rel="22_38" data-words="1-6">إن الله یدافع عن الذین آمنوا...</span> و <span class="aya" rel="22_39" data-words="1-3">أذن للذین یقاتلون...</span> </span> </h3> <p> <span class="aya" rel="22_38" data-words="1-13">إن الله یدافع عن الذین آمنوا إن الله لا یحب کل خوان کفور</span> <span class="phrase">کلمه <em rel="fa_22_38_3-3" data-sentence="5:47">یدافع</em> از مدافعه است و مبالغه در دفع را افاده می‌کند.</span> و <span class="phrase">کلمه <em rel="fa_22_38_12-12" data-sentence="5:79">خوان</em> اسم مبالغه از خیانت است، و همچنین کلمه <em rel="fa_22_38_13-13" data-sentence="100:26">کفور</em> که مبالغه کفران نعمت است.</span> و مراد از جمله‌ <span class="aya" rel="22_38" data-words="5-6">الذین آمنوا</span> مؤمنین از امت است، هر چند که بر حسب مورد با مؤمنین آن روز اسلام منطبق است، چون آیات در مقام تشریع حکم جهاد است و حکم جهاد مختص به یک طایفه و اهل یک عصر نیست، و مورد نمی‌تواند مخصص باشد. </p> <p>و مراد از <span class="aya" rel="22_38" data-words="11-13">کل خوان کفور</span> مشرکین هستند، اگر آنان را بسیار خیانت‌کار و کفران پیشه خواند بدین جهت است که خداوند امانت دین حق را بر آنان عرضه کرد، و در میان آنان این دین را ظاهر ساخت، و آن را امانت و ودیعه در نزد فطرت آنان سپرد تا در نتیجه حفظ و رعایت آن به سعادت دنیا و آخرت برسند، و آن را از طریق رسالت به ایشان شناسانید، ولی ایشان به آن خیانت کردند، یعنی آن را انکار نمودند. خداوند ایشان را غرق در نعمتهای ظاهری و باطنی کرد پس کفران کردند و شکرش را به وسیله عبادت به جا نیاوردند. </p> <p>در این آیه برای مطالب آیه بعد که اذن به قتال می‌دهد زمینه‌چینی شده، می‌فرماید خدا از کسانی که ایمان آورده‌اند دفاع می‌کند، و شر مشرکین را از ایشان دفع می‌دهد، چون که او ایشان را دوست می‌دارد، و مشرکین را دوست نمی‌دارد، برای اینکه مشرکین خیانت کردند. پس اگر او مؤمنین را دوست می‌داد بدین جهت است که مؤمنین امانت را رعایت و نعمت خدا را شکر گزارند. پس در حقیقت خدا از دین خود (که امانت نزد مؤمنین است) دفاع می‌کند. </p> <p>و به همین جهت او ولی و مولای مؤمنین است که دشمنانشان را دفع کند، هم چنان که خودش فرموده: <span class="aya" rel="47_11" data-words="1-12">ذلک بأن الله مولی الذین آمنوا و أن الکافرین لا مولی لهم</span><span class="footnote" rel="1" title="این بدان جهت است که خدا مولای کسانی است که ایمان آورده‌اند و کافران مولایی ندارند">*</span>. </p> <p><code class="aya" rel="22_39"/> <span class="aya" rel="22_39" data-words="1-11">أذن للذین یقاتلون بأنهم ظلموا و إن الله علی نصرهم لقدیر</span> از ظاهر سیاق بر می‌آید که مراد از جمله <em>اذن</em> فرمان به اذن باشد، نه اینکه بخواهد </p> <p>سوره محمد، آیه 11.  <code class="page" rel="14,543"/> از اذن سابق خبر دهد. دیگر اینکه از جمله‌ <span class="aya" rel="22_39" data-words="2-3">للذین یقاتلون</span> بر می‌آید که مراد از این اذن، اذن به قتال است، و به همین جهت نفرمود: <em>اذن للذین آمنوا</em> بلکه فرمود: <span class="aya" rel="22_39" data-words="1-3">أذن للذین یقاتلون</span> پس این که تعبیر را عوض کرد، و فرمود: <span class="aya" rel="22_39" data-words="2-3">للذین یقاتلون</span>، خود دلیل بر این است که به چه کاری اجازه داده شده‌اند. </p> <p><span class="phrase">قرائتی که در میان همه مسلمین دائر است این است که جمله <em rel="fa_22_39_3-3" data-sentence="54:229">یقاتلون</em> را به فتح تاء و به صیغه مجهول می‌خوانند، که معنایش: کسانی که مورد کشتار مشرکین واقع می‌شوند است (یعنی کسانی که مشرکین ایشان را می‌کشند) و فلسفه این اجازه هم همین است که مشرکین آغاز به این عمل کردند، و اصولا خواستار جنگ و نزاعند.</span> </p> <p>حرف <em>باء</em> در جمله‌ <span class="aya" rel="22_39" data-words="4-5">بأنهم ظلموا</span> برای سببیت است، و همین خود علت اذن را می‌فهماند و می‌رساند اگر مسلمانان را اجازه قتال دادیم، به خاطر همین است که به آنها ستم می‌شد، و اما اینکه چگونه ستم می‌شد جمله‌ <span class="aya" rel="22_40" data-words="1-6">الذین أخرجوا من دیارهم بغیر حق...</span> آن را تفسیر می‌کند. </p> <p>و اما اینکه فاعل این اذن را-که چه کسی اجازه داده-ذکر نکرد و نفرمود: خدا اجازه داد ؟ به منظور تعظیم و بزرگداشت خدا بوده، نظیر جمله‌ <span class="aya" rel="22_39" data-words="6-11">و إن الله علی نصرهم لقدیر</span> که قدرت بر یاری را خاطر نشان کرده نمی‌گوید که خدا ایشان را یاری می‌کند، تا به این وسیله اشاره به این نکته کرده باشد که او اینقدر بزرگ است که هیچ اعتنایی به این موضوع ندارد، و برایش حائز هیچ اهمیتی نیست، چون برای کسی که بر هر چیز قادر است مشکلی نیست که دوستان خود را یاری کند. <code class="aya" rel="22_40"/> <span class="aya" rel="22_40" data-words="1-11">الذین أخرجوا من دیارهم بغیر حق إلا أن یقولوا ربنا الله...</span> این آیه همانطور که گفتیم مظلومیت مؤمنین را بیان می‌کند، و آن این است که کفار بدون هیچ گونه حق و مجوزی ایشان را از دیار و وطنشان مکه بیرون کردند. آن هم نه این طور که دست ایشان را بگیرند، و از خانه و شهرشان بیرون کنند، بلکه آن قدر شکنجه و آزار کردند، و آن قدر برای آنان صحنه‌سازی نمودند، تا ناگزیر شدند با پای خود شهر و زندگی را رها نموده در دیار غربت منزل کنند، و از اموال و هستی خود چشم پوشیده، با فقر و تنگدستی گرفتار شوند. عده‌ای به حبشه رفتند و جمعی بعد از هجرت رسول خدا (ص) به مدینه. </p> <p>پس معنای <em>اخراج</em> در اینجا این است که آنها را مجبور به خروج کردند. </p> <p><span class="phrase">جمله‌ <span class="aya" rel="22_40" data-words="7-11">إلا أن یقولوا ربنا الله</span> استثنای منقطع است که معنای <em rel="fa_22_46_19-19" data-sentence="112:87">لکن</em> را می‌دهد یعنی: و لیکن به این جهت اخراج شدند که می‌گفتند پروردگار ما اللَّه است نه بت.</span> و این<code class="page" rel="14,544"/> تعبیر اشاره می‌کند به اینکه مشرکین آن قدر نفهم و منحرف از حق بودند که این کلمه حق را از مسلمانان جرم می‌دانستند و همان را مجوز این دانستند که آنها را از وطن مالوف خود بیرون کنند. </p> <p>بعضی<span class="footnote" rel="1" title="ابو الفتوح رازی، ج ۸، ص ۱۰۱">*</span> از مفسرین گفته‌اند: استثنای مزبور متصل و به همان معنای اصلیش است و مستثنا منه آن کلمه حق است و معنای آیه این است که: بدون حق از وطن اخراج شدندمگر برای این حق که می‌گفتند: <span class="aya" rel="22_40" data-words="10-11">ربنا الله</span> و لیکن خواننده عزیز خودش خوب می‌داند که این معنا با مقام هیچ تناسبی ندارد، چون مقام آیه، مقام بیان این جهت است که اگر مؤمنین اخراج شدند بدون حق اخراج شدند، نه اینکه بخواهد بفرماید: به خاطر این حق (ربنا اللَّه) اخراج شدند نه به خاطر حقی دیگر. </p> <p>و اگر همه مسلمانان را به این وصف (که از دیار خود اخراج شدند) توصیف فرموده از باب توصیف کل به وصف بعض است به عنایت اتحاد و ائتلاف، چون مؤمنین از شدت اتحاد و ائتلاف همه با هم برادر و علیه دشمن یک‌دستند، و اگر همه امتها را به وصف بعضی افراد توصیف کرده، این در قرآن کریم تازگی ندارد، بلکه از حد شمار بیرون است. </p> <p> <span class="aya" rel="22_40" data-words="12-32">و لو لا دفع الله الناس بعضهم ببعض لهدمت صوامع و بیع و صلوات و مساجد یذکر فیها اسم الله کثیرا</span> <span class="phrase">-کلمه <em rel="fa_22_40_21-21" data-sentence="6:169">صوامع</em> جمع <em>صومعه</em> است، و صومعه نام معبدهایی است که برای عبادت عابدان و زاهدان، در بالای کوه‌ها و در بیابانهای دوردست ساخته می‌شد، و معمولا عمارتی نوک تیز و مخروطی بود.</span> و <span class="phrase">کلمه <em rel="fa_22_40_23-23" data-sentence="5:63">بیع</em> جمع <em rel="fa_22_40_23-23" data-sentence="64:45">بیعة</em> -به کسر با-است که نام معبد یهود و نصاری است.</span> و <span class="phrase">کلمه <em rel="fa_22_40_25-25" data-sentence="5:530">صلوات</em> جمع <em rel="fa_22_41_7-7" data-sentence="67:512">صلاة</em> است که به معنای مصلا و نمازگاه یهود است و اگر نمازگاه یهود را <em rel="fa_22_41_7-7" data-sentence="185:436">صلاة</em> نامیده، از باب تسمیه محل به نام حال است، چون نماز حال در نمازگاه است هم چنان که در آیه <span class="aya" rel="4_43" data-words="5-10">لا تقربوا الصلاة و أنتم سکاری</span> -با حال مستی نزدیک نماز نروید کلمه نماز به معنای نمازگاه است، به دلیل اینکه در آخر دارد  <span class="aya" rel="4_43" data-words="15-20">و لا جنبا إلا عابری سبیل</span> -و نه در حال جنابت مگر اینکه رهگذر باشید که معلوم است عبور از نمازگاه ممکن است نه عبور از نماز.</span> </p> <p><span class="phrase">بعضی<span class="footnote" rel="2" title="کشاف، ج ۳، ص ۱۶۰">*</span> از مفسرین گفته‌اند: <em rel="fa_22_41_7-7" data-sentence="89:123">صلاة</em> کلمه عربی شده کلمه <em>صلوثا</em> ی عبرانی است، چون <em>صلوثا</em> -با ثای سه نقطه و الف کوتاه-به معنای <em>مصلی</em> است.</span> و <span class="phrase">کلمه     <code class="page" rel="14,545"/> <em rel="fa_22_40_27-27" data-sentence="49:50">مساجد</em> جمع <em rel="fa_22_40_27-27" data-sentence="111:32">مسجد</em> است که نام معبد مسلمین می‌باشد.</span> </p> <h3> <span class="title" rel="22_40">حکمت تشریع حکم قتال و جهاد: <span class="aya" rel="22_40" data-words="12-17">و لو لا دفع الله الناس...</span> </span> </h3> <p> این آیه هر چند که در مقام تعلیل، نسبت به تشریع قتال و جهاد قرار دارد و حاصلش این است که تشریع قتال به منظور حفظ مجتمع دینی از شر دشمنان دین است که می‌خواهند نور خدا را خاموش کنند، زیرا اگر جهاد نباشد همه معابد دینی و مشاعر الهی ویران گشته عبادات و مناسک از میان می‌رود، و لیکن در عین حال مراد از دفع خدا مردم را به دست یکدیگر، اعم از مساله جهاد است، چون دفاع مردم از منافع حیاتی خود و حفظ استقامت وضع زندگی، سنتی است فطری که (چه این آیه بفرماید و چه نفرماید) در میان مردم جریان دارد، هر چند که این سنت فطری هم منتهی به خدای تعالی می‌شود. اوست که آدمی را به چنین روشی هدایت کرده، چون می‌بینیم که انسان را مانند سایر موجودات مجهز به جهاز و ادوات دفاع نموده، تا به آسانی بتواند دشمن مزاحم حقش را دفع دهد، و نیز او را مجهز به فکر کرده، تا با آن به فکر درست کردن وسایل دفع، و سلاحهای دفاعی بیفتد، تا از خودش و هر شانی از شؤون زندگی‌اش که مایه حیات و یا تکمیل حیات و تمامیت سعادت او است دفاع کند. </p> <p>چیزی که هست دفاع، با قتال آخرین وسیله دفاع است وقتی به آن متوسل می‌شوند که راه‌های دیگر به نتیجه نرسد، مانند آخرین دواء که همان داغ کردن است وقتی به آن متوسل می‌شوند که دواهای دیگر نتیجه ندهد چون در قتال نیز بشر اقدام می‌کند به اینکه بعضی از اجزای بدن یا افراد اجتماع از بین بروند، تا بقیه نجات یابند و این سنتی است که در جوامع بشری جریان دارد، بلکه به انسانها اختصاص نداشته، هر موجودی که به نحوی شخصیت و استقلال دارد این سنت را دارد که احیانا مشقت موقتی را برای راحتی دائمی تحمل کند. </p> <p>پس می‌توان گفت که در آیه شریفه به این نکته اشاره شده است که قتال در اسلام از فروعات همان سنتی است فطری، که در بشر جاری است. چیزی که هست وقتی همین قتال و دفاع را به خدا نسبت دهیم آن وقت‌ <span class="aya" rel="22_40" data-words="15-16">دفع الله</span> می‌شود و می‌گوییم: خداوند به خاطر حفظ دینش از خطر انقراض بعضی از مردم را به دست بعضی دفع می‌کند. </p> <p>و اگر تنها معابد را نام برده با این که اگر این دفاع نباشد اصل دین باقی نمی‌ماند تا چه رسد به معابد آن؟ بدین جهت است که معابد مظاهر دین و شعائر و نشانه‌های دین است که مردم به وسیله آن به یاد دین می‌افتند، و در آنها نشسته احکام دین را می‌آموزند و صورت دین را در اذهان مردم حفظ می‌کنند. </p> <p> <span class="aya" rel="22_40" data-words="33-41">و لینصرن الله من ینصره إن الله لقوی عزیز</span> -لامی که بر سر جمله <em>لینصرن</em> در<code class="page" rel="14,546"/> آمده لام قسم است، و علاوه بر اینکه سوگند یاد کرده، وعده خود را با نون تاکید ثقیله تاکید هم کرده است، و آن وعده این است که هر کس او را با جهاد و قتال با دشمنان یاری کند، او یاریش می‌کند و خدای تعالی به این وعده خود در حق مسلمانان وفا کرد و در جنگها و غزوات بر دشمنان پیروزیشان داد، البته این تا وقتی بود که مسلمانان دین خدا را یاری می‌کردند. </p> <p>و معنای آیه این است که: سوگند می‌خورم که هر آینه و حتما خدا هر که را یاریش کند و از دین او دفاع کند، یاری می‌کند و خدا توانایی است که احدی او را ضعیف نمی‌کند و عزیزی است که احدی به ساحت عزت او تجاوز نمی‌کند و چیزی به سلطنت و ملک او بر نمی‌گردد. </p> <p>از این آیه شریفه استفاده می‌شود که در شرایع سابق نیز حکم دفاعی فی الجمله بوده هر چند که کیفیت آن را بیان نکرده است. </p> <h3> <span class="title" rel="22_41">آیه: <span class="aya" rel="22_41" data-words="1-5">الذین إن مکناهم فی الأرض...</span> ناظر بر عموم مؤمنین است و اذن قتال مختص به مهاجران صدر اسلام نیست</span> </h3> <p> <code class="aya" rel="22_41"/> <span class="aya" rel="22_41" data-words="1-17">الذین إن مکناهم فی الأرض أقاموا الصلاة و آتوا الزکاة و أمروا بالمعروف و نهوا عن المنکر...</span> این آیه توصیف دیگری است از مؤمنین که در اول آیات نامشان را برد البته این توصیف توصیف مجموع است از جهت مجموعیت و به عبارت ساده‌تر: توصیف نوع مؤمنین است و کار به فرد فرد آنان ندارد چون ممکن است فردی از آنان واجد این اوصاف نباشد. </p> <p>و مراد از تمکین آنان در زمین این است که ایشان را در زمین نیرومند کند، به طوری که هر کاری را که بخواهند بتوانند انجام دهند، و هیچ مانعی یا مزاحمی نتواند سد راه آنان شود. </p> <p>در توصیف آنان می‌فرماید: یکی از صفات ایشان این است که اگر در زمین تمکنی پیدا کنند و در اختیار هر قسم زندگی که بخواهند حریتی داده شوند، در میان همه انواع و انحاء زندگی یک زندگی صالح را اختیار می‌کنند و جامعه‌ای صالح به وجود می‌آورند که در آن جامعه نماز به پا داشته، و زکات داده می‌شود، امر به معروف و نهی از منکر انجام می‌گیرد. </p> <p>و اگر از میان همه جهات عبادی، نماز و از میان همه جهات مالی، زکات را نام برد، بدین جهت است که این دو در باب خود (عبادات) عمده هستند. </p> <p>و وقتی صفت مؤمنین مذکور در صدر آیات این باشد، و مراد از این صفت نیز آن باشد که در صورت داشتن قدرت و اختیار، اجتماعی صالح به وجود می‌آورند، و از سوی دیگر حکم جهاد هم مخصوص به یک طایفه معینی نباشد نتیجه می‌گیریم که پس مراد از <em>مؤمنین</em>  <code class="page" rel="14,547"/> عموم مؤمنین آن روز، بلکه عامه مسلمین تا روز قیامت است، و این خصیصه و طبع هر مسلمانی است، هر چند که قرنها بعد به وجود آید. پس طبع مسلمان از آن جهت که مسلمان است صلاح و سداد است هر چند که احیانا بر خلاف طبعش کاری بر خلاف صلاح انجام دهد. </p> <p>بنا بر این، دیگر نباید توهم کرد که مراد از این صفت، صفت خصوص مهاجرین زمان رسول خدا (ص) است، حال چه این آیات را مکی بدانیم، و چه مدنی گو اینکه مساله اخراج از دیار و مظلومیت، مخصوص آنان است، زیرا مساله اخراج از وطن و مظلومیت، سوژه بحث است، و خلاصه، مورد مخصص نیست، چون مخصص بودن مورد با عموم موصوفین در صدر آیات و عمومیت حکم جهاد منافات دارد. </p> <p>علاوه بر اینکه، جامعه صالحی که برای اولین بار در مدینه تشکیل شده و سپس تمامی شبه جزیره عربستان را گرفت، عالی‌ترین جامعه‌ای بود که در تاریخ اسلام تشکیل یافت، جامعه‌ای بود که در عهد رسول خدا (ص) در آن جامعه نماز به پا می‌شد، زکات داده می‌شد، امر به معروف و نهی از منکر می‌شد، و این جامعه به طور قطع سمبل و مصداق بارز این آیه است و حال آنکه می‌دانیم که در تشکیل چنین جامعه‌ای انصار عامل مهم بودند نه مهاجرین. </p> <p>و در تاریخ اسلام در هیچ عهدی سابقه ندارد که به دست مهاجرین چنین جامعه‌ای تشکیل یافته باشد، به طوری که انصار هیچ دخالتی در آن نداشته باشند، مگر اینکه کسی بگوید مراد از این مؤمنین، اشخاص و فرد فرد خلفاء راشدین، و یا فقط علی (ع) -بنا به اختلافی که در آراء شیعه و سنی هست-بوده باشد، که در این صورت معنای همه آیات مورد بحث به کلی فاسد خواهد شد. </p> <p>از این هم که بگذریم، تاریخ از افراد مسلمانان صدر اول، و مخصوصا مهاجرین از ایشان، افعال زشتی ضبط کرده که به هیچ وجه نمی‌توانیم نام آن را احیای حق، و اماته باطل بگذاریم، حال چه اینکه بگوییم مجتهد بوده‌اند، و به رأی خود عمل می‌کرده‌اند و مجتهد در رأی خود معذور است یا نگوییم. از اینجا می‌فهمیم که پس توصیف در آیه توصیف از فرد فرد مسلمانان نبوده، بلکه وصف مجموع من حیث المجموع است. </p> <p>و جمله‌ <span class="aya" rel="22_41" data-words="18-21">و لله عاقبة الأمور</span> تاکید وعده نصرتی است که قبلا داده بود، و نیز چیره کردن مؤمنین است بر دشمنان دین که به ایشان ظلم کرده بودند. </p> <h3> <span class="title" rel="22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">دلداری دادن به رسول خدا (صلی اللَّه علیه و آله) و تهدید و تکذیب کنندگان</span> </h3> <p> <code class="aya" rel="22_42"/><code class="aya" rel="22_43"/><code class="aya" rel="22_44"/> <span class="aya" rel="22_42" data-words="1-8">و إن یکذبوک فقد کذبت قبلهم قوم نوح</span>... <span class="aya" rel="22_44" data-words="11-13">فکیف کان نکیر</span> این آیه تسلیت رسول خدا (ص) است. به این بیان که تکذیب قوم او<code class="page" rel="14,548"/> چیز نو ظهوری نیست چون قبل از ایشان امتهای بسیار بودند که پیغمبران خود را تکذیب کردند. و هم انذار و تهدید تکذیب کنندگان است. به این بیان که سرانجام امتهای گذشته-به جرم تکذیبشان-هلاکت و ابتلاء به عذاب خدای تعالی بوده. </p> <p>از جمله امتهای مذکور یکی قوم نوح و عاد-که قوم هود پیغمبر بودند-و ثمود-که قوم صالح پیغمبر بودند-و قوم ابراهیم، قوم لوط و اصحاب مدین-یعنی قوم شعیب-است و نیز تکذیب موسی را نام می‌برد. بعضی گفته‌اند: اگر نفرمود <em>قوم موسی</em> ، بدین خاطر است که قوم موسی بنی اسرائیل بود که به وی ایمان آوردند و تکذیب کنندگان موسی فرعون و قوم او بودند. </p> <p> <span class="aya" rel="22_44" data-words="7-13">فأملیت للکافرین ثم أخذتهم فکیف کان نکیر</span> -کلمه <em>املاء</em> به معنای مهلت دادن و تاخیر اجل است. و <span class="phrase">کلمه <em rel="fa_22_44_13-13" data-sentence="5:20">نکیر</em> به معنای انکار است.</span> و معنای آیه این است که: من به کافرینی که رسول خدا را انکار و تکذیب کردند مهلت دادم، پس آن گاه آنان را گرفتم- کلمه گرفتن کنایه از عذاب است-پس انکار من ایشان را در تکذیب و کفرشان چگونه بود؟ این تعبیر هم کنایه از نهایت درجه انکار، و شدت عقاب است. </p> <p><code class="aya" rel="22_45"/> <span class="aya" rel="22_45" data-words="1-17">فکأین من قریة أهلکناها و هی ظالمة فهی خاویة علی عروشها و بئر معطلة و قصر مشید</span>  قریة خاویة علی عروشها عبارت است از قریه‌ای که دیوارهای آن روی سقفهایش ریخته باشد، یعنی به کلی خراب شده باشد. و <span class="aya" rel="22_45" data-words="13-14">بئر معطلة</span> یعنی چاهی که دیگر کسی از اهل آبادی کنار آن نمی‌آید تا آب بردارد، چون کسی در آبادی نمانده. و <span class="aya" rel="22_45" data-words="16-17">قصر مشید</span> <span class="phrase">یعنی کاخهایی که با گچ ساخته شده باشد، چون کلمه <em rel="fa_22_45_17-17" data-sentence="47:17">شید</em> به معنای گچ است.</span> </p> <p> <span class="aya" rel="22_45" data-words="1-4">فکأین من قریة أهلکناها</span> -ظاهر سیاق می‌رساند که این جمله بیان باشد برای جمله‌ <span class="aya" rel="22_44" data-words="11-13">فکیف کان نکیر</span> که در آیه قبلی بود و جمله‌ <span class="aya" rel="22_45" data-words="12-17">و بئر معطلة و قصر مشید</span> عطف بر قریه است. و معنای آن این است که: چه بسیار قریه‌ها که ما اهل آنها را به خاطر اینکه ظالم بودند و در حالی که مشغول ظلم بودند هلاک کردیم در نتیجه آن قریه‌های آباد به صورت خرابه‌هایی در آمد که دیوارها روی سقف‌ها فرو ریخته و چه بسا چاههای آب که تعطیل شد چون آیندگان کنار چاه برای برداشتن آب همه هلاک شدند دیگر کسی نیست که از آب آنها بنوشد و چه بسیار قصرهای با گچ ساخته شده که ساکنانش هلاک شدند حتی نشانه‌ای از آنها نمانده و صدایی از آنها به گوش نمی‌رسد. و مقصود از اهل چاهها ده‌نشین‌ها و مقصود از کاخ‌نشین‌ها شهریها هستند. <code class="page" rel="14,549"/> </p><h3> <span class="title" rel="22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">توضیحی در مورد اینکه دارا شدن قلوبی که بدان بیاندیشند. و گوش‌هایی که بدان گوش دهند را از آثار گردش در زمین قرار داد</span> </h3> <p> <code class="aya" rel="22_46"/> <span class="aya" rel="22_46" data-words="1-14">أ فلم یسیروا فی الأرض فتکون لهم قلوب یعقلون بها أو آذان یسمعون بها...</span> در این آیه مردم را وادار می‌کند به اینکه از سرگذشت این قراء و شهرها که هلاک و ویران شدند و از این آثار معطله و قصور مشیده که امتهای گذشته از خود به یادگار گذاشته‌اند عبرت گیرند. در زمین سیر کنند که سیر در زمین چه بسا آدمی را وادار به تفکر کند که چه شد که این امم نابود شدند و در جستجوی دلیل آن متوجه این دلیل شوند که هلاکت آنان به خاطر شرک به خدا و اعراض از آیات او و استکبار در مقابل حق و تکذیب رسولان بوده، آن وقت است که صاحب قلبی می‌شوند که با آن تعقل می‌کنند و همان عقل و قلب ایشان را مانع از شرک و کفر شود. </p> <p>این در صورتی است که سیر در زمین ایشان را به تعقل و تفکر وا بدارد و اگر این مقدار در ایشان اثر نگذارد حد اقل عبرت‌گیری وادارشان می‌کند که به سخن مشفقی خیرخواه که هیچ منظوری جز خیر ایشان ندارد گوش دهند و اندرز واعظی را که نفع و ضرر و خیر شر ایشان را تمیز می‌دهد به جان و دل بپذیرند و هیچ مشفق و واعظی چون کتاب خدا و هیچ ناصحی چون فرستاده او نیست لا جرم کلام خدا و سخن فرستاده او را می‌شنوند در نتیجه از آنانی می‌شوند که دارای گوشی شنوایند که با آن به سوی سعادت راهنمایی می‌شوند. </p> <p>با این بیان روشن شد که چرا در آیه مورد بحث هیچ متعرض <em>چشم</em> نشد، چون آیه در این مقام است که مردم را از نظر قوت عقل به دو قسم تقسیم کند یکی آنهایی که خودشان مستقل در تعقلند و خودشان خیر را از شر و نافع را از ضار تمیز می‌دهند و دوم آنهایی که از راه پیروی پیشوایانی که پیرویشان جایز است خیر و شرشان را مشخص می‌کنند و این دو قسم اعتبار کار قلب و گوش است و ربطی به چشم ندارد و چون این دو معنا-یعنی تعقل و سمع- در حقیقت کار قلب، یعنی‌نفس مدرک است که آدمی را وادار می‌کند به اینکه آنچه خودش تعقل می‌کند و یا از پیشوای هدایت می‌شنود بپذیرد لذا این درک را رؤیت قلب و مشاهده آن خواند و فرمود: دیدگان کور نمی‌شوند بلکه کور حقیقی دلهایی می‌شوند که در سینه‌ها است. </p> <p>و با این تعبیر آن کسانی را که یا تعقل ندارند و یا گوش شنوا ندارند <em>کور دل</em> خواند. آن گاه در همین کوری مبالغه نموده فرمود: حقیقت کوری همانا کوری قلب است نه کوری چشم چون کسی که از چشم کور می‌شود باز مقداری از منافع فوت شده خود (راه رفتن و راه جستن) را با عصا و یا عصاکش تامین می‌کند، و اما کسی که دلش کور شد دیگر به جای چشم دل چیزی ندارد که منافع فوت شده را تدارک نموده خاطر را با آن تسلیت دهد. این است که می‌فرماید: <span class="aya" rel="22_46" data-words="15-25">فإنها لا تعمی الأبصار و لکن تعمی القلوب التی فی الصدور</span>. در این جمله<code class="page" rel="14,550"/> سینه‌ها را جایگاه قلب خوانده و این از باب مجاز در نسبت است و البته در کلام مجاز دیگری از همین قبیل نیز به کار رفته و آن این است که عقل را به قلب نسبت داده در حالی که عقل از آن نفس است و وجه مجاز بدون آن را مکرر بیان کرده‌ایم. </p> <h3> <span class="title" rel="22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">پاسخ به استهزای مشرکین در باره نزول عذاب، با بیان اینکه زمان کم و زیاد نزد خداوند یکسان است</span> </h3> <p> <code class="aya" rel="22_47"/> <span class="aya" rel="22_47" data-words="1-17">و یستعجلونک بالعذاب و لن یخلف الله وعده و إن یوما عند ربک کألف سنة مما تعدون</span> مشرکین عهد رسول خدا (ص) آن جناب را وقتی وعده عذابشان می‌داد تکذیب می‌کردند و از در استهزاء استعجال می‌نمودند، یعنی می‌گفتند: پس چرا نمی‌آوری آن عذاب را؟ چه وقت این وعده تو عملی می‌شود؟ خدای تعالی با این جمله ایشان را پاسخ گفته که <span class="aya" rel="22_47" data-words="5-8">لن یخلف الله وعده</span> -هرگز خداوند خلف وعده نمی‌کند . </p> <p>حال اگر آن وعده عذابی که داد فقط مربوط به مشرکین مکه باشد قهرا مراد از آن همان عذابی خواهد بود که در جنگ بدر چشیدند. و اگر مراد از آن عذابی باشد که بعدا خدا در روزی که میان پیغمبر خود و امتش داوری می‌کند عملی می‌سازد قهرا آن وعده هنوز عملی نشده است. و خدا از آن وعده داده و فرموده: <span class="aya" rel="10_47" data-words="1-9">و لکل أمة رسول فإذا جاء رسولهم قضی بینهم</span><span class="footnote" rel="1" title="برای هر امتی رسولی است همین که رسولشان آید میان آنان حکم می‌شود سوره یونس، آیه ۴۷">*</span>. </p> <p> <span class="aya" rel="22_47" data-words="9-17">و إن یوما عند ربک کألف سنة مما تعدون</span> -در این جمله حکم کرده به اینکه یک روز از روزهایی که نزد خدا است برابر است با هزار سال از روزهایی که ما می‌شماریم و نتیجه می‌گیرد: پس خدایی که یک روز نزد خودش طولانی و بسیار نیست و روزهای ما نزد او کوتاه و اندک نیست و از بلندی آن و از کوتاهی این متاثر نمی‌شود چنین خدایی ترس از فوت ندارد تا در عذاب آنها عجله کند بلکه او حلیم و بزرگوار است، مهلتشان می‌دهد تا درکات شقاوت خود را تکمیل کنند آن گاه ایشان را در روزی که برایشان مقدر شده می‌گیرد و آن وقت که اجلشان رسید دیگر نمی‌توانند عقب بیندازند و نه نزدیک‌تر کنند. و به همین جهت دنبال جمله مورد بحث در آیه بعدی می‌فرماید: <span class="aya" rel="22_48" data-words="1-14">و کأین من قریة أملیت لها و هی ظالمة ثم أخذتها و إلی المصیر</span>. </p> <p>پس اینکه فرمود: <span class="aya" rel="22_47" data-words="9-15">و إن یوما عند ربک کألف سنة</span> رد استعجال ایشان به عذاب است، به این بیان که نزد خدا زمان کم و زیاد یکسان است. و جمله و لن یخلف اللَّه   <code class="page" rel="14,551"/> وعده تسلیت، و تایید رسول خدا (ص) است که از تکذیب آنان نسبت به خبری که از وعده خدا به ایشان داد، و نیز از تعجیز و استهزاء ایشان ناراحت نشود. </p> <p>بعضی<span class="footnote" rel="1" title="کشاف، ج ۳، ص ۱۶۵">*</span> از مفسرین گفته‌اند: معنای جمله‌ <span class="aya" rel="22_47" data-words="9-13">و إن یوما عند ربک</span> این است که یک روز از روزهای آخرت که در آن روزها کفار عذاب می‌شوند، برابر هزار سال از ایام دنیایی است که آن را سالهایی چند می‌شمارند. </p> <p>بعضی<span class="footnote" rel="2" title="گفتند وای بر ما، چه کسی ما را از قبرمان بیرون کرد، این همان وعده رحمان است، راستی پیغمبران راست می‌گفتند سوره یس، آیه ۵۲">*</span> دیگر گفته‌اند: مراد این است که یک روز از روزهای قیامت که در آن به عذاب الهی گرفتارند، از شدت عذاب به نظرشان هزار سال دنیا می‌آید. </p> <p>ولی این دو معنا با صدر آیه و نیز با آیه بعدی سازگار نیست. </p> <p><code class="aya" rel="22_48"/> <span class="aya" rel="22_48" data-words="1-14">و کأین من قریة أملیت لها و هی ظالمة ثم أخذتها و إلی المصیر...</span> همانطور که گفتیم این آیه متمم جمله‌ <span class="aya" rel="22_47" data-words="9-15">و إن یوما عند ربک کألف سنة</span> و به منزله شاهد صدق مدعی است، و معنایش این است که: زمان اندک و یا بسیار نزد پروردگار تو یکسان است، به شهادت اینکه بسیاری از قرای ظلم کننده را مهلت داد و بعد از مهلت به عذاب خود بگرفت. </p> <p>جمله‌ <span class="aya" rel="22_48" data-words="12-14">و إلی المصیر</span> بیان علت تعجیل نکردن خدا در عذاب کفار است. به این بیان که وقتی بازگشت همه به سوی اوست، دیگر خوف فوت برای او تصور ندارد تا در عقاب ظالمان و کفار عجله کند. </p> <p>با این بیان روشن می‌شود که مفاد این آیه تکرار مفاد آیه‌ <span class="aya" rel="22_45" data-words="1-3">فکأین من قریة...</span> نیست بلکه هر یک مفاد جداگانه‌ای دارند. </p> <p>این را هم ناگفته نگذاریم که در آیه شریفه التفاتی از غیبت به تکلم وحده به کار رفته  (البته غیبت در آیه قبلی بود که در جمله <em>نزد پروردگارت</em> خدا غایب حساب شده بود، و تکلم وحده در این آیه که بازگشت به سوی من است به کار رفته) و نکته این التفات این است که آیه مورد بحث یکی از صفات خدا را که حلم است بیان می‌کند، و در چنین مقامی مناسب این است که خدا شخصا خصم کفار به حساب آید، و بفرماید: چون با پیامبر من دشمنی کردند خود من دشمن و طرف حساب آنها خواهم بود. </p> <p><code class="aya" rel="22_49"/><code class="aya" rel="22_50"/><code class="aya" rel="22_51"/> <span class="aya" rel="22_49" data-words="1-9">قل یا أیها الناس إنما أنا لکم نذیر مبین</span>... <span class="aya" rel="22_51" data-words="8-9">أصحاب الجحیم</span> رسول را امر می‌کند به اینکه رسالت خود را به انذار و بیان نتایج ایمان و عمل صالح   <code class="page" rel="14,552"/> که همان اجر جمیل-یعنی آمرزش گناهان-و رزق کریم-یعنی بهشت با همه نعمتهای آن- است، و نیز نتایج کفر و انکار و آثار سوء آن-که همنشینی با جهنمیان و خلاصی نداشتن از عذاب است-را اعلام بدارد. </p> <p> <span class="aya" rel="22_51" data-words="1-6">و الذین سعوا فی آیاتنا معاجزین</span> کلمه <em>سعی</em> به معنای تند رفتن، و در اینجا کنایه از جد و جهد علیه آیات الهی و تلاش برای ابطال و خاموش کردن نور آنها است، و تعبیر به تکلم با غیر (آیات ما) در حقیقت بازگشت به سیاق سابق است بعد از آنکه التفات در آیه قبلی در املیت لها-مهلتش دادم کار خود را کرد، و در جمله مورد بحث به سیاق قبل مراجعه نمود که سیاق تکلم با غیر بود. </p> <h3> <span class="title" rel="22_52">توضیح مفاد و معنای آیه: <span class="aya" rel="22_52" data-words="1-17">و ما أرسلنا من قبلک من رسول و لا نبی إلا إذا تمنی ألقی الشیطان فی أمنیته...</span> </span> </h3> <p> <code class="aya" rel="22_52"/> <span class="aya" rel="22_52" data-words="1-17">و ما أرسلنا من قبلک من رسول و لا نبی إلا إذا تمنی ألقی الشیطان فی أمنیته...</span> کلمه <em>تمنی</em> به معنای این است که آدمی آنچه را آرزو دارد و دوستش می‌دارد موجود و محقق فرض کند، حال چه اینکه ممکن هم باشد یا نباشد، مثل اینکه یک مرد فقیر آرزو می‌کند توانگر شود، یا کسی که بی‌اولاد است آرزو می‌کند صاحب فرزند باشد، یا هر انسانی آرزو می‌کند فنا ناپذیر و جاوید باشد یا دو بال داشته باشد و با آنها پرواز کند آن صورت خیالی که تصورش را می‌کندو از تصور آن لذت می‌برد، آن را <em>امنیة-آرزو</em>  می‌گویند. </p> <p>و اصل در معنای این کلمه <em>منی</em> -به فتح میم و سکون نون-است که به معنای فرض و تقدیر است. بعضی<span class="footnote" rel="1" title="بگو اگر ملائکه در زمین مثل شما آرام آرام راه بروند باز از آسمان ملکی به عنوان رسول بر آنان نازل می‌کردیم سوره اسری، آیه ۹۵">*</span> از اهل فن گفته‌اند: این کلمه گاهی به معنای قرائت و تلاوت می‌آید، مثلا وقتی گفته می‌شود <em>تمنیت الکتاب</em> معنایش این است که کتاب را خواندم. و معنای <em>القاء در امنیة</em> این است که در آرزوی او دخل و تصرف کند، تا آن را از سادگی و صرافت در آورده، فاسدش کند. </p> <p>و معنای آیه بنا بر معنای اول که تمنی آرزوی قلبی باشد این می‌شود: ما هیچ پیغمبر و رسولی را قبل از تو نفرستادیم مگر اینکه هر وقت آرزویی کرد، و رسیدن به محبوبی را که یا پیشرفت دینش بود، و یا جور شدن اسباب پیشرفت آن بود، و یا ایمان آوردن مردم به آن بود، فرض می‌نمود، شیطان در امنیه او القاء می‌کرد و در آرزویش دست می‌انداخت، به اینطور که مردم را نسبت به دین او وسوسه می‌کرد و ستمکاران را علیه او و دین او تحریک می‌نمود و   <code class="page" rel="14,553"/> مفسدین را اغواء می‌کرد و بدین وسیله آرزوی او را فاسد و سعی او را بی‌نتیجه می‌ساخت، ولی سرانجام خداوند آن دخل و تصرفات شیطانی را نسخ و زایل نموده آیات خودش را حاکم می‌نمود و کوشش پیغمبر و یا رسولش را به نتیجه می‌رساند و حق را اظهار می‌نمود و خدا دانا و فرزانه است. </p> <p>و بنا بر معنای دوم آن (یعنی قرائت و تلاوت)، معنای آیه چنین می‌شود: ما قبل از تو هیچ پیغمبر و رسولی نفرستادیم مگر آنکه وقتی چیزی از آیات خدا را می‌خوانده شیطان شبهه‌هایی گمراه کننده به دلهای مردم می‌افکند و ایشان را وسوسه می‌کرد تا با آن آیات مجادله نموده ایمان مؤمنین را فاسد سازد ولی خداوند آنچه از شبهات که شیطان به کار می‌برد باطل می‌کرد و پیغمبرش را موفق به رد آنها می‌فرمود و یا آیه‌ای نازل می‌کرد تا آن را رد کند. </p> <h3> <span class="title" rel="22_52 22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_53 22_54 22_55 22_56 22_57">فرق بین معنای <em>نبوت</em> و <em>رسالت</em> </span> </h3> <p> این آیه دلالت روشنی دارد بر اختلاف معنای نبوت و رسالت، البته نه به نحو عموم و خصوص مطلق هم چنان که نزد علمای تفسیر معروف شده که رسول آن کسی است که مبعوث شده و مامور به تبلیغ هم شده باشد و نبی آن کسی است که تنها مبعوث شده باشد چه اینکه مامور به تبلیغ هم شده باشد یا نه. <span class="phrase">چون اگر مطلب از این قرار می‌بود لازم بود که در آیه مورد بحث از کلمه <em rel="fa_22_52_10-10" data-sentence="68:416">نبی</em> غیر رسول اراده شود یعنی کسی که مامور به تبلیغ نشده و این با جمله‌ <span class="aya" rel="22_52" data-words="1-3">و ما أرسلنا</span> که در اول آیه است منافات دارد و ما در مباحث نبوت در جلد دوم این کتاب، روایاتی از امامان اهل بیت (ع) نقل کردیم که دلالت می‌کرد بر اینکه رسول آن کسی است که ملک وحی بر او نازل می‌شود و او ملک را می‌بیند و با او سخن می‌گوید، ولی نبی آن کسی است که خواب می‌بیند و در خواب به او وحی می‌شود.</span> و در جلد سیزدهم این کتاب همین مطلب را از آیه‌ <span class="aya" rel="17_95" data-words="1-14">قل لو کان فی الأرض ملائکة یمشون مطمئنین لنزلنا علیهم من السماء ملکا رسولا</span><span class="footnote" rel="1" title="هم این دسته را و هم آن دسته را کمک می‌کنیم و این یاری دادن به هر دو دسته از عطاء پروردگار تو است، و عطاء پروردگار تو را هیچ مانعی و جلوگیری نیست سوره اسری، آیه ۲۰">*</span> استفاده نمودیم. </p> <p>و اما سایر حرفهایی که در فرق میان نبی و رسول زده‌اند مثل اینکه رسول کسی است که مبعوث به شرعی جدید شده باشد و نبی اعم از او و از کسی است که شرع سابق را تبلیغ کند صحیح نیست، زیرا ما در مباحث نبوت اثبات کردیم که شرایع الهی بیش از پنج شریعت یعنی نوح و ابراهیم و موسی و عیسی و محمد (ص) نیست با اینکه قرآن تصریح کرده به رسالت عده بسیاری‌از پیغمبران. علاوه بر اینکه هیچ دلیلی بر این فرق در   <code class="page" rel="14,554"/> دست نیست. و نیز مانند گفته آن کسی که گفته رسول کسی است که دارای کتاب باشد و نبی آن کسی است که کتاب نداشته باشد. یا قول کسی که گفته رسول کسی است که کتاب داشته باشد ولی فی الجمله نسخ شده باشد و نبی کسی است که چنین نباشد. که اشکال وجه قبلی بر این دو قول نیز وارد است. </p> <p>در جمله‌ <span class="aya" rel="22_52" data-words="18-26">فینسخ الله ما یلقی الشیطان ثم یحکم الله آیاته</span> التفاتی از تکلم با غیر به غیبت به کار رفته، اول فرموده <em>ما نفرستادیم</em> و در آخر فرموده <em>خدا نسخ می‌کند</em> و وجه این التفات این است که عنایت به ذکر و نام خدا و اسناد نسخ و احکام به قادر علی الاطلاق را برساند. و به عین همین جهت بار دیگر لفظ جلاله را تکرار می‌کند و گر نه می‌توانست بار دوم ضمیر آن را به کار ببرد و بلکه باید به کار می‌برد و قاعده آن را اقتضاء می‌کرد ولی ضمیر به کار نبرده وضع اسم در جای ضمیر کرده. </p> <p>و نیز از همین باب است که لفظ شیطان را دو باره آورده، با اینکه می‌توانست و بلکه لازم بود ضمیر آن را به کار برد، و این بدان جهت است که اشاره به این نکته کرده باشد که القاء کننده که شیطان است خداوند هیچ اعتنایی به او و به کید او ندارد. </p> <h3> <span class="title" rel="22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">القائات و وساوس شیطان وسیله امتحان است</span> </h3> <p> <code class="aya" rel="22_53"/> <span class="aya" rel="22_53" data-words="1-12">لیجعل ما یلقی الشیطان فتنة للذین فی قلوبهم مرض و القاسیة قلوبهم...</span>  <em>مرض قلب</em> عبارت است از اینکه استقامت حالتش در تعقل از بین رفته باشد، به اینکه آنچه را باید به آن معتقد شود نشود و در عقاید حقه که هیچ شکی در آنها نیست شک کند. و قساوت قلب به معنای صلابت و غلظت و خشونت آن است، که از <em>سنگ قاسی</em>  یعنی سنگ سخت گرفته شده و صلابت قلب عبارت از این است که عواطف رقیقه آن که قلب را در ادراک معانی حقه یاری می‌دهد از قبیل خشوع و رحمت و تواضع و محبت، در آن مرده باشد. پس قلب مریض آن قلبی است که خیلی زود حق را تصور می‌کند ولی خیلی دیر به آن معتقد می‌شود. و قلب قسی و سخت، آن قلبی است که هم دیر آن را تصور می‌کند و هم دیر به آن معتقد می‌گردد، و به عکس، قلب مریض و قسی وسواسهای شیطانی را خیلی زود می‌پذیرد. </p> <p>و اما القائات شیطانی که زمینه را علیه حق و اهل حق تباه و خراب می‌کند و در نتیجه زحمات انبیاء و رسل را باطل نموده، نمی‌گذارد اثر خود را ببخشد هر چند مستند به خود شیطان است و لیکن در عین حال مانند سایر آثار چون در ملک خدا قرار دارد، بدون اذن او اثر نمی‌کند، هم چنان که هیچ مؤثری اثر نمی‌کند و هیچ فاعلی بدون اذن او عملی انجام نمی‌دهد مگر آنکه به همان مقدار دخالت اذن مستند به او شود و آن مقدار که مستند به او می‌شود دارای<code class="page" rel="14,555"/> مصلحت و هدف شایسته است. </p> <p>و به همین جهت خدای سبحان در آیه مورد بحث می‌فرماید: این القائات شیطانی خود مصلحتی دارد و آن این است که مردم عموما به وسیله آن آزمایش می‌شوند، و آزمایش، خود از نوامیس عمومی الهی است که در عالم انسانی جریان دارد، چون رسیدن افراد سعید به سعادت و اشقیاء به شقاوت، محتاج به این ناموس است، باید آن دو دسته امتحان شوند، دسته سوم هم که منافقینی بیمار دلند، به طور خصوص در آن بوته قرار گیرند چون رسیدن اشقیاء به کمال شقاوت خود از تربیت الهیه‌ای است که در نظام خلقت مورد نظر است، هم چنان که خودش فرمود: <span class="aya" rel="17_20" data-words="1-14">کلا نمد هؤلاء و هؤلاء من عطاء ربکو ما کان عطاء ربک محظورا</span><span class="footnote" rel="1" title="این روزگار را میان مردم دست به دست می‌گردانیم و تا مقام کسانی را که ایمان آورده‌اند بداند سوره آل عمران، آیه ۱۴۰">*</span>. </p> <p>و این است معنای اینکه فرمود: تا آنچه را که شیطان القاء می‌کند مایه آزمایش بیماردلان، و سنگدلان قرار دهد . و <span class="phrase">بنا بر این، لام در <em rel="fa_22_53_1-1" data-sentence="19:120">لیجعل</em> لام تعلیل است که با آن القائات شیطانی در آرزوهای انبیا را تعلیل می‌کند و می‌رساند که شیطان چنین می‌کند تا خدا چنان کند.</span> و معنایش این می‌شود که: شیطان هم در شیطنتش مسخر خدای سبحان است و او را در کار آزمایش بندگان و فتنه اهل شک و جحود و دارندگان غرور، آلت دست قرار می‌دهد. </p> <p><span class="phrase">پس روشن شد که مراد از <em rel="fa_22_53_5-5" data-sentence="22:79">فتنه</em> ، ابتلاء و امتحان است، امتحانی که شخص درگیر به آن را دچار غرور و ضلالت می‌کند.</span> و <span class="phrase">مراد از <em>بیماردلان</em> اهل شک از کفار است و مراد از <em rel="fa_22_53_11-12" data-sentence="56:37">قاسیة قلوبهم</em> سنگدلان اهل جحود و عناد از کفار است.</span> </p> <p>و <span class="phrase">کلمه <em rel="fa_22_53_17-17" data-sentence="5:173">شقاق</em> در جمله‌ <span class="aya" rel="22_53" data-words="13-18">و إن الظالمین لفی شقاق بعید</span> به معنای ناسازگاری و مخالفت است هم چنان که <em>مشاقة</em> نیز به همین معنا است.</span> و اگر شقاق را به دوری توصیف کرد و فرمود <em>در شقاقی دورند</em> در حقیقت توصیف شقاق است به حال موصوف شقاق، نه خود آن. و معنایش این است که: ستمگران اهل جحود و عناد-به طوری که از سیاق بر می‌آید -و یا اهل جحود و اهل شک هر دو، هر آینه در ناسازگاری و مخالفتی هستند که صاحبان آن مخالفت از حق و اهل حق دورند. </p> <p><code class="aya" rel="22_54"/> <span class="aya" rel="22_54" data-words="1-14">و لیعلم الذین أوتوا العلم أنه الحق من ربک فیؤمنوا به فتخبت له قلوبهم...</span> <span class="phrase">متبادر از سیاق این است که جمله مورد بحث عطف بر جمله <em rel="fa_22_53_1-1" data-sentence="52:391">لیجعل</em> باشد و تعلیل   <code class="page" rel="14,556"/> برای جمله‌ <span class="aya" rel="22_52" data-words="18-26">فینسخ الله ما یلقی الشیطان ثم یحکم الله آیاته</span> و ضمیر در <em rel="fa_22_54_6-6" data-sentence="287:200">انه</em> به آنچه پیغمبر و رسول آرزویش می‌کنند و جمله‌ <span class="aya" rel="22_52" data-words="12-13">إذا تمنی...</span> از آن حکایت می‌کند بر گردد دلیلی هم نیست که دلالت کند بر اینکه مرجع این ضمیر قرآن است.</span> </p> <p>و معنای آیه چنین می‌شود: خدا آنچه را که شیطان القاء می‌کند نسخ نموده سپس آیات خود را در دلها جایگزین می‌کند تا القائات شیطان را مایه آزمایش بیماردلان و سنگدلان قرار داده و تا کسانی که علم روزیشان شده با این نسخ و احکام بفهمند که آنچه رسول یا نبی آرزویش را می‌کردند، حق و از ناحیه پروردگارت بوده، چون می‌بینند که القائات شیطان باطل شد پس به آن پیغمبر و یا نبی ایمان می‌آورند و در نتیجه دلهایشان در برابر او نرم و خاشع می‌شود. </p> <p><span class="phrase">ممکن است که جمله <em rel="fa_22_54_1-2" data-sentence="17:169">و لیعلم</em> عطف بر محذوف باشد آن گاه آن محذوف و اینکه بر آن عطف شده در مجموع تعلیل بیان آیه قبلی باشد که چگونه و چرا خداوند این القاء را فتنه و آزمایش بیماردلان و سنگدلان قرار داد.</span> آن وقت معنا چنین می‌شود: ما این حقیقت را بدین جهت بیان کردیم که چنین و چنان شود و نیز آنان که علم روزیشان شد بدانند که روش مزبور حق و از ناحیه پروردگارت بوده... عینا نظیر عطف به محذوفی که در آیه‌ <span class="aya" rel="3_140" data-words="9-19">و تلک الأیام نداولها بین الناس و لیعلم الله الذین آمنوا</span><span class="footnote" rel="1" title="کسانی که کافر شدند چه بیمشان دهی و یا ندهی ایمان نمی‌آورند سوره بقره، آیه ۶">*</span> به کار رفته و این عطف به محذوف در قرآن بسیار است. </p> <p> <span class="aya" rel="22_54" data-words="15-23">و إن الله لهاد الذین آمنوا إلی صراط مستقیم</span> -این جمله در مقام بیان علت این است که چطور دانستن و فهمیدن آنان که علم روزیشان شده هدف و غایت روش مذکور خدا شده است. به این بیان که اگر خدا بیماردلان و سنگدلان را چنین و چنان کرد تا دسته سوم که علم روزیشان شده بفهمندبرای این است که خدا هادی و راهنما است. می‌خواهد ایشان را قدم به قدم هدایت کند و با این فهماندن ایشان را به سوی صراط مستقیم راهنمایی فرماید. </p> <p><code class="aya" rel="22_55"/> <span class="aya" rel="22_55" data-words="1-10">و لا یزال الذین کفروا فی مریة منه حتی تأتیهم...</span> این آیه به طوری که ملاحظه می‌فرمایید از این معنا خبر می‌دهد که این گونه کفار تا آخر عمر از ایمان محرومند. پس مقصود از <span class="aya" rel="22_55" data-words="4-5">الذین کفروا</span> همه کفار نیستند، چون می‌دانیم و می‌بینیم که بسیاری از کفار بعد از سالها کفر موفق به ایمان می‌شوند، پس می‌فهمیم که مراد   <code class="page" rel="14,557"/> از کفار نامبرده در آیه، همان عده‌ای از صنادید و سردمداران قریشند که تا آخر عمر موفق به ایمان نشدند، هم چنان که در آیه‌ <span class="aya" rel="2_6" data-words="1-12">إن الذین کفروا سواء علیهم أ أنذرتهم أم لم تنذرهم لا یؤمنون</span><span class="footnote" rel="1" title="مجمع البیان نور الثقلین، ج ۳، ص ۵۰۱">*</span> نیز منظور اینگونه کفارند، که در حقیقت ریشه فتنه هستند. </p> <h3> <span class="title" rel="22_38 22_39 22_40 22_41 22_42 22_43 22_44 22_45 22_46 22_47 22_48 22_49 22_50 22_51 22_52 22_53 22_54 22_55 22_56 22_57">مقصود از اینکه روز قیامت عقیم (نازا) است</span> </h3> <p> و معنای <em>عقیم بودن روز</em> این است که طوری باشد که دیگر فردایی از آن متولد نشود، و آن، روز هلاکت و یا روز قیامت است، و مراد در آیه به طوری که سیاق آیه سوم می‌رساند روز قیامت می‌باشد. </p> <p>و معنای آیه این است که کسانی که کافر شدند همواره در شک نسبت به قرآن خواهند ماند تا روز قیامت به سراغشان آید-و یا عذاب روز قیامت که روزی است ناگهانی می‌رسد- و کسی را مهلت چاره‌جویی نمی‌دهد، و فردایی از آن متولد نمی‌شود تا جبران ما فات را کنند. </p> <p>و اگر میان روز قیامت و روز عذاب قیامت تردید انداخته برای این است که هر دو در اثر یکسانند، چه روز قیامت برسد و چه عذاب آن، آن وقت اعتراف به حق می‌کنند و دیگر شک و تردید ایشان از بین می‌رود، هم چنان که در باره روز قیامت فرمود: <span class="aya" rel="36_52" data-words="1-14">قالوا یا ویلنا من بعثنا من مرقدنا هذا ما وعد الرحمن و صدق المرسلون</span><span class="footnote" rel="2" title="الدر المنثور، ج ۴، ص ۳۶۴">*</span> و در باره رفع شک و تردید هنگام مشاهده عذاب قیامت می‌فرماید: <span class="aya" rel="46_34" data-words="1-15">و یوم یعرض الذین کفروا علی النار أ لیس هذا بالحق قالوا بلی و ربنا</span><span class="footnote" rel="3" title="روزی که کفار عرضه بر آتش می‌شوند از ایشان سؤال می‌شود آیا این هنوز هم حق نیست، می‌گویند چرا به خدا سوگند سوره احقاف، آیه ۳۴">*</span>. </p> <p>از آنچه گذشت این نکته نیز روشن گردید که چرا در یک آیه روز قیامت را یک بار به قید ناگهانی بودن مقید کرد، و باری دیگر به قید نازا بودن، چون می‌خواست دو چیز را بفهماند، یکی اینکه در آن روز هیچ چاره‌ای یافت نمی‌شود، و دیگر اینکه فردایی ندارد که جبران ما فات را کنند. </p> <p><code class="aya" rel="22_56"/><code class="aya" rel="22_57"/> <span class="aya" rel="22_56" data-words="1-5">الملک یومئذ لله یحکم بینهم</span>... <span class="aya" rel="22_57" data-words="9-10">عذاب مهین</span> در سابق به طور مکرر گفتیم که مراد از برای خدا بودن ملک در روز قیامت ظاهر       <code class="page" rel="14,558"/> شدن حقیقت است در آن روز، و گر نه در دنیا هم ملک برای خدا است، و این اختصاص به روز قیامت ندارد، و همچنین در نظایر این اوصاف که برای روز قیامت در قرآن آمده، از قبیل <span class="aya" rel="82_19" data-words="8-10">الأمر یومئذ لله</span>، <span class="aya" rel="2_165" data-words="28-29">القوة لله</span>، و مانند آن، که منظور ظهور آن وصف است. </p> <p>در اینجا لازم است مطلب را توضیح دهیم تا کسی از خوانندگان عزیز دچار اشتباه نشود: منظور ما از اینکه گفتیم در روز قیامت برای همه روشن می‌شود که ملک برای خدا است ملک مجازی نیست، چون ملک دو قسم است، یکی ملک حقیقی و حق، و دیگری مجازی و صوری. آنچه از مصادیق ملک در این عالم برای اشیاء و اشخاص ملاحظه می‌کنیم ملک مجازی و صوری است که خدا به آنها داده، البته در عین اینکه داده باز ملک خود اوست. این دو قسم ملک همواره هست تا قیامت به پا شود، آن وقت دیگر اثری از ملک مجازی و صوری باقی نمی‌ماند، در نتیجه دیگر احدی از موجودات عالم صفت مالکیت را ندارند. پس، از معنای مالک باقی نمی‌ماند مگر ملک حقیقی و حق، که آن هم برای خدا است و بس. پس یکی از خصایص روز قیامت این می‌شود که آن روز ملک برای خدا است، و همچنین آن روز عزت و قدرت و امر برای خدا است. </p> <p> <span class="aya" rel="22_56" data-words="4-5">یحکم بینهم</span> -یعنی آن روز غیر از خدا هیچ حاکمی دیگر غیر او نیست، چون حکم راندن از فروعات ملک است، وقتی در آن روز برای احدی هیچ نصیبی از ملک نماند، هیچ نصیبی از حکم راندن هم نمی‌ماند. </p> <p> <span class="aya" rel="22_56-57" data-words="6-19">فالذین آمنوا و عملوا الصالحات فی جنات النعیم، و الذین کفروا و کذبوا بآیاتنا</span> - مقصود از <span class="aya" rel="22_57" data-words="2-3">الذین کفروا...</span> معاندین هستند که از حق استکبار می‌ورزند. </p> <p> <span class="aya" rel="22_57" data-words="7-10">فأولئک لهم عذاب مهین</span> -این جمله بیان همان حکمی است که خدای تعالی در آن روز می‌راند. </p> <h3>بحث روایتی‌ <span class="title" rel="22_39 22_45">چند روایت در باره اذن قتال و تشریع جهاد با نزول آیه: <span class="aya" rel="22_39" data-words="1-3">أذن للذین یقاتلون...</span> </span> </h3> <p> در مجمع البیان می‌گوید: از امام باقر (ع) روایت شده که فرمود: رسول خدا  (ص) هنوز مامور به قتال و ماذون به آن نشده بود که آیه‌ <span class="aya" rel="22_39" data-words="1-5">أذن للذین یقاتلون بأنهم ظلموا</span> نازل، و جبرئیل شخصا شمشیر بر کمر آن جناب ببست<span class="footnote" rel="1" title="مجمع البیان، ج ۷، ص ۸۷">*</span>. </p> <p>   <code class="page" rel="14,559"/> و در همان کتاب می‌گوید: مشرکین مسلمانان را اذیت می‌کردند و هر روز و هر ساعتی با سر شکسته، و یا کتک خورده نزد رسول خدا (ص) به شکایت می‌آمدند و رسول خدا (ص) می‌فرمود صبر کنید، زیرا من هنوز مامور به جنگ نشده‌ام تا آنکه از مکه به مدینه مهاجرت فرمود. آن وقت این آیه در مدینه نازل شد و این اولین آیه‌ای است که در باره قتال نازل شد<span class="footnote" rel="1" title="اصول کافی، ج ۱، ص ۴۲۷">*</span>. </p> <p>مؤلف: در الدر المنثور<span class="footnote" rel="2" title="معانی الاخبار، ص ۱۱۱">*</span> هم از جمع کثیری از صاحبان جامع از ابن عباس و دیگران روایت شده که این آیه اولین آیه در قتال است که نازل شد. چیزی که هست در بعضی از این روایات آمده که آیه در باره مهاجرین از اصحاب رسول خدا (ص) نازل شده، و این روایات به فرضی هم که صحیح باشد این فقره آن اجتهاد خود راوی آن بوده، چون قبلا هم گفتیم که آیه مطلق است، و اصلا معقول نیست که فرمان جهاد با اینکه حکمی است عمومی، متوجه طایفه خاصی از امت شود. </p> <p>نظیر این حرف در جمله‌ <span class="aya" rel="22_41" data-words="1-5">الذین إن مکناهم فی الأرض...</span> و بلکه در جمله‌ <span class="aya" rel="22_40" data-words="1-6">الذین أخرجوا من دیارهم بغیر حق...</span> به بیانی که گذشت، جریان دارد. </p> <p>باز در مجمع البیان در ذیل جمله‌ <span class="aya" rel="22_40" data-words="1-6">الذین أخرجوا من دیارهم بغیر حق...</span> از امام ابی جعفر (ع) روایت کرده که فرمود: در باره مهاجرین نازل شده، ولی مصداق بارزش آل محمد ( ع) هستند که از وطن خود بیرون رانده شدند و همواره در ترس بودند<span class="footnote" rel="3" title="مجمع البیان، ج ۷، ص ۸۷">*</span>. </p> <p>مؤلف: روایتی هم که در مناقب از آن جناب در ذیل جمله مذکور آمده که فرموده:  ماییم و در حق ما نازل گردیده است<span class="footnote" rel="4" title="مناقب">*</span> و نیز روایتی که در روضه کافی از آن جناب رسیده که فرموده: آیه در حق حسین (ع) جاری شد<span class="footnote" rel="5" title="روضه کافی">*</span> همه بر این معنا که گفتیم حمل می‌شود. </p> <p>و نیز همچنین است آنچه که در مجمع البیان در ذیل جمله‌ <span class="aya" rel="22_41" data-words="11-17">و أمروا بالمعروف و نهوا عن المنکر</span> از آن حضرت روایت آورده که فرمود: آنهایی که چنینند ما هستیم<span class="footnote" rel="6" title="مجمع البیان، ج ۷، ص ۸۸">*</span>. و نیز             <code class="page" rel="14,560"/> روایتی که در کافی<span class="footnote" rel="1" title="الدر المنثور، ج ۴، ص ۳۶۶">*</span>، و معانی<span class="footnote" rel="2" title="مجمع البیان، ج ۷، ص ۹۰">*</span>، و کمال الدین<span class="footnote" rel="3" title="کمال الدین">*</span>، از امام صادق، و کاظم (ع) رسیده‌که در تفسیر <span class="aya" rel="22_45" data-words="12-17">و بئر معطلة و قصر مشید</span> فرمودند: <span class="aya" rel="22_45" data-words="13-14">بئر معطلة</span> امامی است که سکوت کرده و <span class="aya" rel="22_45" data-words="16-17">قصر مشید</span> امام ناطق است. </p> <p>و در الدر المنثور است که حکیم ترمذی-در نوادر الاصول-و ابو نصر سجزی، در کتاب ابانه، و بیهقی، در کتاب شعب الایمان، و دیلمی، در مسند فردوس از عبد اللَّه بن جراد روایت کرده‌اند که گفت: رسول خدا فرمود: آن کس که چشمش نبیند کور نیست بلکه کور کسی است که بصیرتش از کار افتاده باشد<span class="footnote" rel="4" title="الدر المنثور، ج ۴، ص ۳۶۵">*</span>. </p> <p>و در کافی به سند خود از زراره از امام ابی جعفر (ع) روایت کرده که در حدیثی فرمود: نبی کسی است که فرشته وحی را در خواب می‌بیند و صوت را می‌شنود، ولی در بیداری ملک را نمی‌بیند و رسول کسی است که هم صوت را می‌شنود و هم در خواب می‌بیند و هم در بیداری فرشته را مشاهده می‌کند<span class="footnote" rel="5" title="اصول کافی، ج ۱، ص ۱۷۶">*</span>. </p> <p>مؤلف: و در این معنا روایات دیگری است. و مراد از معاینه و مشاهده ملک-به طوری که در روایات دیگر آمده-نازل شدن ملک و ظهورش برای رسول و سخن گفتنش با او و رساندن وحی است به او که ما بعضی از این روایات را در ابحاث نبوت در جلد دوم این کتاب نقل کردیم. </p> <p>و در الدر المنثور است که ابن جریر و ابن منذر و ابن ابی حاتم و ابن مردویه به سندی صحیح از سعید بن جبیر روایت کرده‌اند که گفت: رسول خدا (ص) سوره <em>و النجم اذا هوی</em> را در مکه خواند تا این آیه: <span class="aya" rel="53_19-20" data-words="1-9">أ فرأیتم اللات و العزی، و مناة الثالثة الأخری</span> همین که این آیه را خواند شیطان به زبانش انداخت و گفت: و غرانیق العلی و ان شفاعتهن لترتجی گفتند: تا کنون خدایان ما را به نیکی یاد نکرده بود و او خودش به سجده افتاد مردم هم سجده کردند. </p> <p>آن گاه جبرئیل بیامد و گفت: آنچه را که من بر تو نازل کردم بخوان. رسول خدا  (ص) خواند تا رسید به تلک الغرانیق العلی و ان شفاعتهن لترتجی جبرئیل           <code class="page" rel="14,561"/> گفت: من این جمله را نازل نکرده‌ام، این از شیطان است، پس این آیه نازل شد: <span class="aya" rel="22_52" data-words="1-10">و ما أرسلنا من قبلک من رسول و لا نبی...</span><span class="footnote" rel="1" title="مجمع البیان، ج ۷، ص ۹۰">*</span>. </p> <h3> <span class="title" rel="22_52">رد و ابطال روایتی که در ذیل آیه: <span class="aya" rel="22_52" data-words="1-10">و ما أرسلنا من قبلک من رسول و لا نبی...</span> نقل شده است و با عصمت انبیاء (علیهم السلام) منافات دارد</span> </h3> <p> مؤلف: این روایت به چند طریق از ابن عباس و جمعی از تابعین روایت شده، و جماعتی از تابعین از جمله حافظ ابن حجر آن را صحیح دانسته‌اند. </p> <p>و لیکن ادله قطعیی که دلالت بر عصمت آن جناب دارد متن این روایت را تکذیب می‌کند هر چند که سندش صحیح باشد، پس ما به حکم آن ادله لازم است ساحت آن جناب را منزه از چنین خطایی بدانیم. علاوه بر این که این روایت شنیع‌ترین مراحل جهل را به آن جناب نسبت می‌دهد برای اینکه به او نسبت می‌دهد که نمی‌دانسته جمله تلک الغرانیق العلی... کلام خدا نیست و جبرئیل آن را نیاورده و نمی‌دانسته که این کلام کفر صریح و موجب ارتداد از دین است. تازه این نادانی‌اش آن قدر ادامه یافته تا سوره تمام شده، و سجده آخر آن را به جا آورده باز هم متوجه خطای خود نشده‌تا جبرئیل نازل شده، دوباره سوره را بر او عرضه کرده و این دو جمله کفرآمیز را هم جزو سوره خوانده است. آن وقت جبرئیل گفته من آن را نازل نکرده‌ام. از همه بدتر اینکه جبرئیل آیه‌ <span class="aya" rel="22_52" data-words="1-7">و ما أرسلنا من قبلک من رسول...</span> را نازل کرده، و نظایر این کفر را برای همه انبیاء و مرسلین اثبات نموده است. </p> <p>از همین جا روشن می‌شود که توجیه و عذری که بعضی به منظور دفاع از حدیث درست کرده‌اند باطل و عذری بدتر از گناه است و آن این است که این جمله از آن حضرت سبق لسانی بوده و شیطان در او تصرفی کرده که در نتیجه دچار این اشتباه و غلط شده برای اینکه نه متن حدیث را می‌گوید و نه دلیل عصمت چنین خطایی را برای انبیاء جایز می‌داند. </p> <p>علاوه بر اینکه اگر مثل چنین تصرفی برای شیطان باشد که در زبان رسول خدا (ص) تصرف نموده، یک آیه و یا دو آیه غیر قرآنی به عنوان قرآن به زبان او جاری سازد، دیگر اعتمادی در کلام الهی باقی نمی‌ماند، چون ممکن است کسی احتمال دهد بعضی از آیات قرآن از همان تصرفات بوده باشد، و رسول خدا (ص) آن طور که داستان غرانیق می‌گوید آن آیات را قرآن پنداشته، آیه‌ <span class="aya" rel="22_52" data-words="1-3">و ما أرسلنا...</span> کاشف دروغ بودن یکی از آنها-یعنی همان قصه غرانیق-و سرپوش بقیه آنها باشد. </p> <p>و یا احتمال دهد که اصلا داستان غرانیق کلام خدا باشد و آیه‌ <span class="aya" rel="22_52" data-words="1-3">و ما أرسلنا...</span> و هر   <code class="page" rel="14,562"/> آیه دیگری که منافی با بت‌پرستی است از القائات شیطان باشد و بخواهد با آیه مذکور که داستان غرانیق را ابطال می‌کند بر روی بسیاری از آیات که در حقیقت القائات شیطانی فرض شده سرپوش بگذارد که با این احتمال از هر جهت اعتماد و وثوق به کتاب خدا از بین رفته رسالت و دعوت نبوت به کلی لغو می‌گردد. و ساحت مقدس حق تعالی منزه از آن است. <code class="page" rel="14,563"/> </p>
