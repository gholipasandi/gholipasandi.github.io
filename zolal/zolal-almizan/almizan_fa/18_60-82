<h3 class="ayas">سوره الكهف آیه‌های ۶۰ تا ۸۲</h3><code class="section" rel="18_60-82"/><h3>ترجمه آیات</h3> <p> <span class="trans" rel="18_60">و (یاد کن) چون موسی به شاگرد خویش گفت: آرام نگیرم تا به مجمع دو دریا برسم، یا مدتی دراز بسربرم.  «۶۰» </span><span class="trans" rel="18_61">و همین که به جمع میان دو دریا رسیدند ماهیشان را از یاد بردند، و آن ماهی راه خود را به طرف دریا پیش گرفت.  «۶۱» </span><span class="trans" rel="18_62">و چون بگذشتند به شاگردش گفت: غذایمان را پیشمان بیار که از این سفرمان خستگی بسیار دیدیم.  «۶۲» </span><span class="trans" rel="18_63">گفت خبر داری که وقتی به آن سنگ پناه بردیم من ماهی را از یاد بردم و جز شیطان مرا به فراموش کردن آن وا نداشت، که یادش نکردم و راه عجیب خود را پیش گرفت.  «۶۳» </span><span class="trans" rel="18_64">گفت این همان است که می‌جستیم، و با پی‌جویی نشانه قدمهای خویش بازگشتند.  «۶۴» </span><span class="trans" rel="18_65">پس بنده‌ای از بندگان ما را یافتند که از جانب خویش رحمتی بدو داده بودیم و از نزد خویش دانشی به او آموخته بودیم.  «۶۵» </span><span class="trans" rel="18_66">موسی بدو گفت: آیا تو را پیروی کنم که به من از آنچه آموخته‌ای کمالی بیاموزی.  «۶۶» </span><span class="trans" rel="18_67">گفت تو به همراهی من هرگز شکیبایی نتوانی کرد.  «۶۷» </span><span class="trans" rel="18_68">چگونه در مورد چیزهایی که از راز آن واقف نیستی شکیبایی می‌کنی.  «۶۸» </span><span class="trans" rel="18_69">گفت: اگر خدا خواهد مرا شکیبا خواهی یافت و در هیچ باب نافرمانی تو نمی‌کنم.  «۶۹» </span><span class="trans" rel="18_70">گفت: اگر به دنبال من آمدی چیزی از من مپرس تا در باره آن مطلبی با تو بگویم.  «۷۰» </span><span class="trans" rel="18_71">پس برفتند و چون به کشتی سوار شدند آن را سوراخ کرد، گفت: آن را سوراخ کردی تا مردمش را<code class="page" rel="13,468"/> غرق کنی حقا که کاری ناشایسته کردی.  «۷۱» </span><span class="trans" rel="18_72">گفت: مگر نگفتم که تو تاب همراهی مرا نداری.  «۷۲» </span><span class="trans" rel="18_73">گفت: مرا به آنچه فراموش کرده‌ام بازخواست مکن و کارم را بر من سخت مگیر.  «۷۳» </span><span class="trans" rel="18_74">پس برفتند تا پسری را بدیدند و او را بکشت. گفت: آیا نفس محترمی که کسی را نکشته بود بیگناه کشتی حقا کاری قبیح کردی.  «۷۴» </span><span class="trans" rel="18_75">گفت: مگر به تو نگفتم که تو به همراهی من هرگز شکیبایی نتوانی کرد.  «۷۵» </span><span class="trans" rel="18_76">گفت اگر بعد از این چیزی از تو پرسیدم مصاحبت من مکن که از جانب من معذور خواهی بود.  «۷۶» </span><span class="trans" rel="18_77">پس برفتند تا به دهکده‌ای رسیدند و از اهل آن خوردنی خواستند و آنها از مهمان کردنشان دریغ ورزیدند، در آنجا دیواری یافتند که می‌خواست بیفتد، پس آن را به پا داشت و گفت: کاش برای این کار مزدی می‌گرفتی.  «۷۷» </span><span class="trans" rel="18_78">گفت اینک (موقع) جدایی میان من و تو است و تو را از توضیح آنچه که توانایی شکیبایی‌اش را نداشتی خبردار می‌کنم.  «۷۸» </span><span class="trans" rel="18_79">اما کشتی برای مستمندانی بود که در دریا کار می‌کردند خواستم معیوبش کنم، چون که در راهشان شاهی بود که همه کشتی‌ها را به غصب می‌گرفت.  «۷۹» </span><span class="trans" rel="18_80">اما آن پسر، پدر و مادرش مؤمن بودند ترسیدم به طغیان و انکار دچارشان کند.  «۸۰» </span><span class="trans" rel="18_81">و خواستم پروردگارشان پاکیزه‌تر و مهربانتر از آن عوضشان دهد.  «۸۱» </span><span class="trans" rel="18_82">اما دیوار از دو پسر یتیم این شهر بود و گنجی از مال ایشان زیر آن بود، و پدرشان مردی شایسته بود، پروردگارت خواست که به رشد خویش رسند و گنج خویش بیرون آرند، رحمتی بود از پروردگارت، و من این کار را از پیش خود نکردم، چنین است توضیح آن چیزها که بر آن توانایی شکیبایی آن را نداشتی.  «۸۲» </span></p>                                           <h3>بیان آیات</h3> <h3> <span class="title" rel="18_60 18_65 18_61 18_62 18_63 18_64 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">آنچه از داستان موسی (علیه السلام) و همراه او و ملاقات با عالم به تاویل احادیث (خضر علیه السلام) استفاده می‌شود و آنچه در باره این داستان گفته شده است</span> </h3> <p> در این آیات داستان موسی و برخوردش در مجمع البحرین با آن عالمی که تاویل حوادث را می‌دانست‌ برای رسول خدا (ص) تذکر می‌دهد، و این چهارمین تذکری است که در این سوره دنبال امر آن جناب به صبر در تبلیغ رسالت تذکار داده می‌شود تا هم سرمشقی باشد برای استقامت در تبلیغ و هم تسلیتی باشد در مقابل اعراض مردم از ذکر خدا و اقبالشان بر دنیا، و هم بیانی باشد در اینکه این زینت زودگذر دنیا که اینان بدان<code class="page" rel="13,469"/> مشغول شده‌اند متاعی است که رونقش تا روزی معین است، بنا بر این، از دیدن تمتعات آنان به زندگی و بهره‌مندی‌شان به آنچه که اشتهاء کنند دچار ناراحتی نشود، چون در ما ورای این ظاهر یک باطنی است و در ما فوق تسلط آنان بر مشتهیات، سلطنتی الهی قرار دارد. </p> <p>پس، گویا یادآوری داستان موسی و عالم برای اشاره به این است که این حوادث و وقایعی هم که بر وفق مراد اهل دنیا جریان می‌یابد، تاویلی دارد که به زودی بر ایشان روشن خواهد شد، و آن وقتی است که مقدر الهی به نهایت اجل خود برسد و خدای اذن دهد تا از خواب غفلت چندین ساله بیدار شوند، و برای یک نشاة دیگری غیر نشاة دنیا مبعوث گردند. در آن روز تاویل حوادث امروز روشن می‌شود، آن وقت همانهایی که گفتار انبیاء را هیچ می‌انگاشتند می‌گویند: عجب!رسولان پروردگار، سخن حق می‌گفتند و ما قبول نمی‌کردیم. </p> <p>و این موسی که در این داستان اسم برده شده همان موسی بن عمران، رسول معظم خدای تعالی است که بنا به روایات وارده از طرق شیعه و سنی یکی از انبیاء اولوا العزم و صاحب شریعت است. </p> <p>بعضی<span class="footnote" rel="1" title="مجمع البیان، ج ۶، ص ۴۸۰">*</span> هم گفته‌اند: این موسی غیر موسی بن عمران بلکه یکی از نواده‌های یوسف بن یعقوب (ع) بوده است، و اسمش موسی فرزند میشا فرزند یوسف بوده، و خود از انبیای بنی اسرائیل بوده است. و لیکن این احتمال را یک نکته تضعیف می‌کند، آن چنان که دیگر نباید بدان وقعی نهاد، و آن نکته این است که قرآن کریم نام موسی را در حدود صد و سی و چند مورد برده، و در همه آنها مقصودش موسی بن عمران بوده است، اگر در خصوص این یک مورد غیر موسی بن عمران منظور بود، باید قرینه می‌آورد تا ذهن به جای دیگری منتقل نگردد. </p> <p>بعضی دیگر گفته‌اند: داستانی است فرضی و تخیلی که برای افاده این غرض تصویر شده که کمال معرفت، آدمی را به سرچشمه حیات رسانیده از آب زندگی سیرابش می‌کند، و در نتیجه حیاتی ابدی می‌یابد که دنبالش مرگ نیست، و سعادتی سرمدی به دست می‌آورد که ما فوقش هیچ سعادتی نیست. </p> <p>لیکن این وجه جز با تقدیر گرفتن درست نمی‌شود، و تقدیر هم دلیل می‌خواهد، و ظاهر کتاب عزیز مخالف آن است، و در آن هیچ خبری از قضیه چشمه حیات نیست، و جز   <code class="page" rel="13,470"/> گفته بعضی از مفسرین و قصه‌سرایان از اهل تاریخ ماخذی اصیل و قرآنی که بتوان به آن استناد جست ندارد. و جدان حسی هم آن را تایید نکرده و در هیچ ناحیه از نواحی کره زمین چنین چشمه‌ای یافت نشده است. </p> <p>و در باره آن جوانی که همراه موسی (ع) بوده بعضی<span class="footnote" rel="1" title="مجمع البیان، ج ۶، ص ۴۷۹">*</span> گفته‌اند وصی او یوشع بن نون بوده، و این معنا را روایات هم تایید می‌کند. و بعضی<span class="footnote" rel="2" title="روح المعانی، ج ۱۵، ص ۳۱۸">*</span> گفته‌اند: از این جهت <em>فتی</em>  نامیده شده که همواره در سفر و حضر همراه او بوده است، و یا از این جهت بوده که همواره او را خدمت می‌کرده است. </p> <p>و اما آن عالمی که موسی دیدارش کرد و خدای تعالی بدون ذکر نامش به وصف جمیلش او را ستوده و فرموده: <span class="aya" rel="18_65" data-words="2-13">عبدا من عبادنا آتیناه رحمة من عندنا و علمناه من لدنا علما</span> اسمش-به طوری که در روایات آمد-خضر یکی از انبیاء معاصر موسی بوده است. و در بعضی<span class="footnote" rel="3" title="روح المعانی، ج ۱۵، ص ۳۲۰">*</span> دیگر آمده که خدا خضر را طول عمر داده و تا امروز هم زنده است. و این مقدار از مطالب در باره خضر عیبی ندارد، و قابل قبول هم هست، زیرا عقل و یا دلیل نقل قطعی بر خلافش نیست، و لیکن به این مقال اکتفاء نکرده‌اند، و در باره شخصیت او در میان مردم حرفهایی طولانی در تفاسیر مطول آمده و قصه‌ها و حکایاتی در باره اشخاصی که او را دیده‌اند نقل شده که روایات راجع به آن خالی از اساطیر قبل از اسلام و مطالب جعلی و دروغی نیست. </p> <p> <span class="aya" rel="18_60" data-words="1-14">و إذ قال موسی لفتاه لا أبرح حتی أبلغ مجمع البحرین أو أمضی حقبا</span>. </p> <p>ظرف <em>اذ</em> متعلق به مقدر است، و جمله، عطف است بر همان نقطه عطفی که تذکیرهای سه‌گانه سابق بدانجا عطف می‌شد. و <span class="phrase">کلمه <em rel="fa_18_60_6-7" data-sentence="5:258">لا ابرح</em> به معنای <em>لا ازال</em> است، و این کلمه از افعال ناقصه است که خبرش به منظور اختصار حذف شده، چون جمله‌ <span class="aya" rel="18_60" data-words="8-9">حتی أبلغ</span> بر آن دلالت می‌کند، و تقدیر آن چنین است: لا ابرح امشی-مدام خواهم رفت، و یا سیر خواهم کرد .</span> </p> <p>و در باره اینکه مجمع البحرین کجاست؟ بعضی<span class="footnote" rel="4" title="منهج الصادقین، ج ۵، ص ۳۶۵">*</span> گفته‌اند: منتهی الیه دریای روم  (مدیترانه) از ناحیه شرقی، و منتهی الیه خلیج فارس از ناحیه غربی است، که بنا بر این مقصود از مجمع البحرین آن قسمت از زمین است که به یک اعتبار در آخر شرقی مدیترانه و به اعتبار       <code class="page" rel="13,471"/> دیگر در آخر غربی خلیج فارس قرار دارد، و به نوعی مجاز آن را محل اجتماع دو دریا خوانده‌اند. </p> <p><span class="phrase">کلمه <em rel="fa_18_60_14-14" data-sentence="5:128">حقب</em> به معنای دهر و روزگار است، و اگر نکرده آمده بدین جهت است که بر وصفی محذوف دلالت کند چه تقدیر کلام: حقبا طویلا-روزگاری دراز است.</span> </p> <p>و معنای آیه-و خدا داناتر است-این است: به یاد آر آن زمانی را که موسی به جوان ملازم خود گفت مدام راه می‌پیمایم تا به مجمع البحرین برسم و یا روزگاری طولانی به سیر خود ادامه دهم. </p> <p><code class="aya" rel="18_61"/> <span class="aya" rel="18_61" data-words="1-11">فلما بلغا مجمع بینهما نسیا حوتهما فاتخذ سبیله فی البحر سربا</span>. </p> <p><span class="phrase">ظاهرا اضافه <em>مجمع</em> بر کلمه <em rel="fa_18_61_4-4" data-sentence="34:93">بینهما</em> اضافه صفت به موصوف است و اصل آن چنین است: بین دو دریا که اینچنین صفت دارد که مجمع آن دو است.</span> </p> <p> <span class="aya" rel="18_61" data-words="5-6">نسیا حوتهما</span> -از دو آیه بعد استفاده می‌شود که ماهی مذکور ماهی نمک خورده و یا بریان شده بوده و آن را با خود برداشته‌اند که در بین راه غذایشان باشد، نه اینکه ماهی زنده‌ای بوده. و لیکن همین ماهی بریان شده در آن منزل که فرود آمدند زنده شده و خود را به دریا انداخته است و جوان همراه موسی نیز زنده شدن آن را و شنایش را در آب دریا دیده. </p> <p>چیزی که هست یادش رفته بود که به موسی بگوید و موسی هم فراموش کرده بود که از او بپرسد ماهی کجاست، و بنا بر این اینکه فرموده <span class="aya" rel="18_61" data-words="5-6">نسیا حوتهما</span> -هر دو، ماهی خود را فراموش کردند معنایش این می‌شود که موسی فراموش کرد که‌ ماهی در خورجین است و رفیقش هم فراموش کرد که به وی بگوید ماهی زنده شد و به دریا افتاد. </p> <p>این آن معنایی است که مفسرین هم استفاده کرده‌اند ولی باید دانست که آیات مورد بحث صریح نیست در اینکه ماهی مزبور بعد از مردن زنده شده باشد، بلکه تنها از ظاهر  فراموش کردند ماهیشان را و از ظاهر کلام رفیق موسی که گفت: من ماهی را فراموش کردم این معنا استفاده می‌شود که ماهی را روی سنگی لب دریا گذاشته بوده‌اند و به دریا افتاده و یا موج دریا آن را به طرف خود کشیده است و در اعماق دریا فرو رفته و ناپدید شده است. این معنا را روایات تایید می‌کند، زیرا در آنها آمده که قضیه گم شدن ماهی علامت دیدار با خضر بوده نه زنده شدن آن-و خدا داناتر است. </p> <p> <span class="aya" rel="18_61" data-words="7-11">فاتخذ سبیله فی البحر سربا</span> <span class="phrase">-کلمه <em rel="fa_18_61_11-11" data-sentence="6:26">سرب</em> به معنای مسلک و مذهب است.</span> </p> <p> <span class="phrase"><em rel="fa_18_61_11-11" data-sentence="0:82">سرب</em> و <em>نفق</em> عبارت است از راهی که در زیر زمین کنده شده و از نظر عموم پنهان است.</span> گویا راهی را که ماهی موسی پیش گرفته و به دریا رفت تشبیه به نقبی کرده که کسی<code class="page" rel="13,472"/> پیش بگیرد و ناپدید شود. </p> <p><code class="aya" rel="18_62"/> <span class="aya" rel="18_62" data-words="1-12">فلما جاوزا قال لفتاه آتنا غداءنا لقد لقینا من سفرنا هذا نصبا</span>. </p> <p><span class="phrase">در مجمع البیان گفته: <em rel="fa_18_62_12-12" data-sentence="21:252">نصب</em> ، و <em>صب</em> و <em>تعب</em> هر سه نظیر همند و عبارتند از آن سستی که از ناحیه خستگی دست می‌دهد<span class="footnote" rel="1" title="به یاد آر بنده ما ایوب را که پروردگار خود را ندا کرد که شیطان مرا به شکنجه و عذاب مبتلا کرد سوره ص، آیه ۴۱">*</span>.</span> </p> <p>و <span class="phrase">مراد از <em rel="fa_18_62_6-6" data-sentence="8:39">غداء</em> عبارت است از هر چه که با آن چاشت کنند.</span> و از همین کلمه فهمیده می‌شود که موسی این سخن را در روز گفته. </p> <p>و معنایش این است: بعد از آنکه از مجمع البحرین گذشتند موسی به جوان ملازم خود فرمود تا چاشتشان که عبارت از همان ماهیی بوده که با خود برداشته بودند بیاورد زیرا از مسافرت خود خسته شده به تجدید نیرو نیازمند شده‌اند. </p> <p><code class="aya" rel="18_63"/> <span class="aya" rel="18_63" data-words="1-7">قال أ رأیت إذ أوینا إلی الصخرة...</span> این جمله حکایت پاسخ آن جوان به موسی (ع) است که به یاد آن جناب می‌اندازد آن ساعتی را که در کنار صخره، منزل کردند. و دلالت می‌کند بر اینکه صخره در همان منزل و در کنار آب قرار داشته چون جلوتر فرمود: ماهی راه خود را به سوی دریا پیش گرفت و در اینجا می‌فرماید آنجا که کنار صخره نشسته بودیم و با در نظر گرفتن جمله‌ای که گذشت که این جریان در مجمع البحرین بوده حاصل پاسخی که به موسی داده این می‌شود که غذایی نداریم تا با آن سد جوع کنیم، چون غذای ما همان ماهیی بود که زنده شد و در دریا شناور گشت. آری، وقتی به مجمع البحرین رسیدیم و در کنار آن صخره منزل کردیم  (ماهی به دریا رفت) و من فراموش کردم به شما خبر دهم. </p> <p>بنا بر این، جمله‌ <span class="aya" rel="18_63" data-words="2-7">أ رأیت إذ أوینا إلی الصخرة</span> به یاد آن جناب می‌آورد آن حالی را که نزد صخره منزل کردند تا اندکی استراحت کنند. و در جمله‌ <span class="aya" rel="18_63" data-words="8-10">فإنی نسیت الحوت</span> حال در تقدیر است، و تقدیر کلام من حال ماهی را فراموش کردم است. دلیل این تقدیر به طوری که دیگران هم گفته‌اند جمله‌ <span class="aya" rel="18_63" data-words="11-13">و ما أنسانیه</span> است، و تقدیرش و ما انسانی ذکر الحوت لک الا الشیطان-یادآوری ماهی را برای تو از یادم نبرد مگر شیطان می‌باشد. پس معلوم می‌شود وی خود ماهی را فراموش نکرده بوده، بلکه ذکر آن را فراموش کرده، یعنی یادش رفته که برای موسی تعریف کند. </p> <h3> <span class="title" rel="18_63 18_61 18_60 18_62 18_64 18_65 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">اشاره به اینکه انبیاء (علیهم السلام) از مطلق آزار و ایذاء شیطان مصون نیستند</span> </h3> <p> و اگر مساله فراموشی را به شیطان و تصرفات او نسبت داده عیبی و اشکالی ندارد، و   <code class="page" rel="13,473"/> با عصمت انبیاء از تصرف شیطان منافات ندارد، زیرا انبیاء (ع) از آنچه برگشتش به نافرمانی خدا باشد (از آن جمله سهل‌انگاری در اطاعت خدا) معصومند، نه مطلق ایذاء و آزار شیطان حتی آنهایی که مربوط به معصیت نیست، زیرا در نفی اینگونه تصرفات دلیلی در دست نیست، بلکه قرآن کریم اینگونه تصرفات را برای شیطان در انبیاء اثبات نموده است. </p> <p>آنجا که می‌فرماید: <span class="aya" rel="38_41" data-words="1-13">و اذکر عبدنا أیوب إذ نادی ربه أنی مسنی الشیطان بنصب و عذاب</span><span class="footnote" rel="1" title="سوره شوری، آیه ۹">*</span>. </p> <p> <span class="aya" rel="18_63" data-words="18-23">و اتخذ سبیله فی البحر عجبا</span> -یعنی راه خود را در دریا گرفت و رفت اما گرفتنی عجیب. <span class="phrase">بنا بر این، کلمه <em rel="fa_18_63_22-22" data-sentence="17:69">عجبا</em> وصفی است که در جای موصوف خود که مطلق <em>اتخاذ</em>  باشد نشسته است.</span> <span class="phrase">بعضی<span class="footnote" rel="2" title="مجمع البیان، ج ۶، ص ۴۸۳">*</span> گفته‌اند: جمله‌ <span class="aya" rel="18_63" data-words="18-22">و اتخذ سبیله فی البحر</span> کلام رفیق موسی (ع) بوده، و کلمه <em rel="fa_18_63_22-22" data-sentence="202:53">عجبا</em> کلام خود آن جناب است، ولی سیاق این قول را نمی‌پذیرد.</span> </p> <p>باقی می‌ماند این نکته که باید دانست آن احتمالی که در جمله‌ <span class="aya" rel="18_61" data-words="5-6">نسیا حوتهما...</span> دادیم در این جمله نیز می‌آید-و خدا داناتر است. </p> <p><code class="aya" rel="18_64"/> <span class="aya" rel="18_64" data-words="1-9">قال ذلک ما کنا نبغ فارتدا علی آثارهما قصصا</span>. </p> <p>کلمه <em>بغی</em> به معنای طلب کردن است. و <span class="phrase">جمله <em rel="fa_18_64_6-6" data-sentence="5:51">فارتدا</em> از مصدر ارتداد به معنای برگشتن به نقطه نخستین است.</span> و مقصود از آثار جای پاها است. و <span class="phrase">کلمه <em rel="fa_18_64_9-9" data-sentence="5:43">قصص</em> به معنای دنبال جای پا را گرفتن و رفتن است.</span> معنای آیه این است که موسی گفت: این جریان که در باره ماهی اتفاق افتاد همان علامتی بود که ما در جستجویش بودیم، لا جرم از همانجا برگشتند، و درست از آنجا که آمده بودند (با چه دقتی) جای پای خود را گرفته پیش رفتند. </p> <p>از جمله‌ <span class="aya" rel="18_64" data-words="2-6">ذلک ما کنا نبغ فارتدا</span> کشف می‌شود، که موسی (ع) قبلا از طریق وحی مامور بوده که خود را در مجمع البحرین به عالم برساند، و علامتی به او داده بودند، و آن داستان گم شدن ماهی بوده، حال یا خصوص قضیه زنده شدن و به دریا افتادن و یا یک نشانی مبهم و عمومی‌تری از قبیل گم شدن ماهی و یا زنده شدن آن-و یا مرده زنده شدن، و یا امثال آن بوده است، و لذا می‌بینیم حضرت موسی به محضی که قضیه ماهی را می‌شنود می‌گوید: ما هم در پی این قصه بودیم و بی درنگ از همانجا برگشته خود را به آن مکان که آمده بود می‌رسانند، و در آنجا به آن عالم برخورد می‌نمایند. </p> <h3> <span class="title" rel="18_65 18_60 18_61 18_62 18_63 18_64 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">ملاقات موسی (علیه السلام) با بنده‌ای از بندگان خدا خضر (علیه السلام) که به او رحمت و علم داده شده و تقاضای تعلیم از او و گفتگوی بین آن دو</span> </h3> <p> <span class="aya" rel="18_65" data-words="1-8">فوجدا عبدا من عبادنا آتیناه رحمة من عندنا...</span> هر نعمتی، رحمتی است از ناحیه خدا به خلقش، لیکن بعضی از آنها در رحمت بودنش اسباب عالم هستی واسطه است، مانند نعمتهای مادی ظاهری، و بعضی از آنها بدون واسطه رحمت است، مانند نعمت‌های باطنی از قبیل نبوت و ولایت و شعبه‌ها و مقامات آن. </p> <p>و <span class="phrase">از اینکه رحمت را مقید به قید <em rel="fa_18_65_7-8" data-sentence="29:141">من عندنا</em> نموده که می‌فهماند کسی دیگر غیر خدا در آن رحمت دخالتی ندارد، فهمیده می‌شود که منظور از رحمت مذکور همان رحمت قسم دوم یعنی نعمت‌های باطنی است.</span> </p> <p>و از آنجایی که ولایت مختص به ذات باری تعالی است هم چنان که خودش فرموده <span class="aya" rel="42_9" data-words="6-8">فالله هو الولی</span><span class="footnote" rel="1" title="مجمع البیان ج ۶ ص ۴۸۴ و روح المعانی ج ۱۵ ص ۳۳۷">*</span> ولی نبوت چنین نیست، زیرا غیر خدا از قبیل ملائکه‌ کرام نیز در آن دخالت داشته، وحی و امثال آن را انجام می‌دهند، لذا می‌توان گفت منظور از جمله‌ <span class="aya" rel="18_65" data-words="6-8">رحمة من عندنا</span> -که با نون عظمت (من عندنا) آورده شده و نفرموده من عندی-از ناحیه من -همان نبوت است، نه ولایت. و به همین بیان تفسیر آن کسی<span class="footnote" rel="2" title="هر کس ما وراء این رای بخواهد چنین کسانی تجاوزکارانند سوره مؤمنون آیه ۷">*</span> که کلمه مذکور را به نبوت معنا کرده تایید می‌شود. </p> <p> <span class="aya" rel="18_65" data-words="9-13">و علمناه من لدنا علما</span> -این علم نیز مانند رحمت علمی است که غیر خدا کسی در آن صنعی و دخالتی ندارد، و چیزی از قبیل حس و فکر در آن واسطه نیست. و خلاصه، از راه اکتساب و استدلال به دست نمی‌آید. <span class="phrase">دلیل بر این معنا جمله <em rel="fa_18_65_11-12" data-sentence="22:78">من لدنا</em> است که می‌رساند منظور از آن علم، علم لدنی و غیر اکتسابی و مختص به اولیاء است.</span> و از آخر آیات استفاده می‌شود که مقصود از آن، علم به تاویل حوادث است. </p> <p><code class="aya" rel="18_66"/> <span class="aya" rel="18_66" data-words="1-11">قال له موسی هل أتبعک علی أن تعلمن مما علمت رشدا</span> <span class="phrase">کلمه <em rel="fa_18_66_11-11" data-sentence="5:93">رشد</em> در معنا مخالف <em>غی</em> است، آن به معنای اصابت به واقع و صواب و این به معنای خطا رفتن است.</span> <span class="phrase">کلمه <em rel="fa_18_66_11-11" data-sentence="5:42">رشد</em> در آیه شریفه، مفعول له و یا مفعول به است.</span> و معنای آیه این است که: موسی گفت آیا اجازه می‌دهی که با تو بیایم، و تو را بر این اساس پیروی کنم که آنچه خدا به تو داده برای اینکه من هم به وسیله آن رشد یابم به من تعلیم کنی؟ و (یا) آنچه را که خدا از رشد به تو داده به من هم تعلیم کنی؟. </p> <p><code class="aya" rel="18_67"/> <span class="aya" rel="18_67" data-words="1-6">قال إنک لن تستطیع معی صبرا</span>. </p> <p>در این جمله خویشتن داری و صبر موسی را در برابر آنچه از او می‌بیند با تاکید نفی     <code class="page" rel="13,475"/> می‌کند، و خلاصه می‌گوید: تو نمی‌توانی آنچه را که در طریق تعلیم از من می‌بینی تحمل کنی و دلیل بر این تاکید چند چیز است، اول کلمه <em>ان</em> . دوم آوردن کلمه صبر است به صورت نکره در سیاق نفی، چون نکره در سیاق نفی، افاده عمومیت می‌کند. سوم اینکه گفت: تو استطاعت و توانایی صبر را نداری و نفرمود نسبت به آنچه که تو را تعلیم دهم صبر نداری . </p> <p>چهارم اینکه قدرت بر صبر را با نفی سبب قدرت که عبارت است از احاطه و علم به حقیقت و تاویل واقع نفی می‌کند پس در حقیقت فعل را با نفی یکی از اسبابش نفی کرده، و لذا می‌بینیم موسی در هنگامی که آن عالم معنا و تاویل کرده‌های خود را بیان کرد تغیری نکرد، بلکه در هنگام دیدن آن کرده‌ها در مسیر تعلیم بر او تغیر کرد، و وقتی برایش معنا کرد قانع شد. آری، علم حکمی دارد و مظاهر علم حکمی دیگر. </p> <p>نظیر این تفاوتی که در علم و در مظاهر علم رخ داده داستان موسی (ع) است در قضیه گوساله که در سوره اعراف آمده، با اینکه خدای تعالی در میقات به او خبر داد که قوم تو بعد از آمدنت به وسیله سامری گمراه شدند، و خبر دادن خدا از هر خبر دیگری صادق‌تر است، با این وصف آنجا هیچ عصبانی نشد ولی وقتی به میان قوم آمد و مظاهر آن علمی را که در میقات به دست آورده بود با چشم خود دید پر از خشم و غیظ شده الواح را انداخت، و موی سر برادر را گرفت و کشید. </p> <p>پس جمله‌ <span class="aya" rel="18_67" data-words="2-6">إنک لن تستطیع معی صبرا...</span> اخبار به این است که تو طاقت روش تعلیمی مرا نداری، نه اینکه تو طاقت علم را نداری. </p> <p><code class="aya" rel="18_68"/> <span class="aya" rel="18_68" data-words="1-9">و کیف تصبر علی ما لم تحط به خبرا</span>. </p> <p><span class="phrase">کلمه <em rel="fa_18_68_9-9" data-sentence="5:127">خبر</em> به معنای علم است، و علم هم به معنای تشخیص و تمیز است، و معنا این است که: خبر و اطلاع تو به این روش و طریقه احاطه پیدا نمی‌کند.</span> </p> <p><code class="aya" rel="18_69"/> <span class="aya" rel="18_69" data-words="1-11">قال ستجدنی إن شاء الله صابرا و لا أعصی لک أمرا</span>. </p> <p>موسی (ع) در این جمله وعده می‌دهد که به زودی خواهی دید که صبر می‌کنم و تو را مخالفت و عصیان نمی‌کنم، ولی وعده خود را مقید به مشیت خدا کرد تا اگر تخلف نمود دروغ نگفته باشد. و <span class="phrase">جمله‌ <span class="aya" rel="18_69" data-words="7-9">و لا أعصی...</span> عطف است بر کلمه <em>صابرا</em> چون کلمه مزبور هر چند وصف است، ولی معنای فعل را می‌دهد، و بنا بر این وعده <em rel="fa_18_69_8-9" data-sentence="178:21">لا اعصی</em> هم مقید به مشیت هست.</span> <span class="phrase">پس اگر نهی او را از سؤال مخالفت کرد باری وعده <em rel="fa_18_69_8-9" data-sentence="46:41">لا اعصی</em> را خلف نکرد، چون این وعده نیز مقید بوده.</span> <code class="page" rel="13,476"/><code class="aya" rel="18_70"/> <span class="aya" rel="18_70" data-words="1-12">قال فإن اتبعتنی فلا تسئلنی عن شیء حتی أحدث لک منه ذکرا</span>. </p> <p>ظاهر این است که کلمه <em>منه</em> متعلق به کلمه <em>ذکرا</em> باشد، و احداث ذکر از هر چیز به معنای ابتداء و آغاز به ذکر آن است بدون اینکه از طرف مقابل تقاضایی شده باشد. و معنای جمله این است که: اگر پیروی مرا کردی باید از هر چیزی که دیدی و برایت گران آمد سؤال نکنی تا خودم در بیان معنا و وجه آن ابتداء کنم. و در این جمله اشاره است به اینکه به زودی از من حرکاتی خواهی دید که تحملش بر تو گران می‌آید، ولی به زودی من خودم برایت بیان می‌کنم. اما برای موسی مصلحت نیست که ابتداء به سؤال و استخبار کند، بلکه سزاوار او این است که صبر کند تا خضر خودش بیان کند. </p> <h3> <span class="title" rel="18_70 18_66 18_60 18_61 18_62 18_63 18_64 18_65 18_67 18_68 18_69 18_71 18_72 18_73 18_74 18_75 18_76 18_77 18_78 18_79 18_80 18_81 18_82">ادب و تواضع فراوان موسی (علیه السلام) در برابر استاد (خضر-علیه السلام) </span> </h3> <p> مطلب عجیبی که از این داستان استفاده می‌شود رعایت ادبی است که موسی  (ع) در مقابل استادش حضرت خضر نموده، و این آیات آن را حکایت کرده است، با اینکه موسی (ع) کلیم اللَّه، و یکی از انبیای اولوا العزم و آورنده تورات بوده، مع ذلک در برابر یک نفر که می‌خواهد به او چیز بیاموزد چقدر رعایت ادب کرده است!. </p> <p>از همان آغاز برنامه تا به آخر سخنش سرشار از ادب و تواضع است، مثلا از همان اول تقاضای همراهی با او را به صورت امر بیان نکرد، بلکه به صورت استفهام آورده و گفت: آیا می‌توانم تو را پیروی کنم؟ دوم اینکه همراهی با او را به مصاحبت و همراهی نخواند، بلکه آن را به صورت متابعت و پیروی تعبیر کرد. سوم اینکه پیروی خود را مشروط به تعلیم نکرد، و نگفت من تو را پیروی می‌کنم به شرطی که مرا تعلیم کنی، بلکه گفت: تو را پیروی می‌کنم باشد که تو مرا تعلیم کنی. چهارم اینکه رسما خود را شاگرد او خواند. پنجم اینکه علم او را تعظیم کرده به مبدئی نامعلوم نسبت داد، و به اسم و صفت معینش نکرد، بلکه گفت از آنچه تعلیم داده شده‌ای <em>و نگفت</em> از آنچه می‌دانی . <span class="phrase">ششم اینکه علم او را به کلمه <em rel="fa_18_66_11-11" data-sentence="28:58">رشد</em> مدح گفت و فهماند که علم تو رشد است (نه جهل مرکب و ضلالت).</span> هفتم آنچه را که خضر به او تعلیم می‌دهد پاره‌ای از علم خضر خواند نه همه آن را و گفت: پاره‌ای از آنچه تعلیم داده شدی مرا تعلیم دهی <em>و نگفت</em> آنچه تعلیم داده شدی به من تعلیم دهی . هشتم اینکه دستورات خضر را امر او نامید، و خود را در صورت مخالفت عاصی و نافرمان او خواند و به این وسیله شان استاد خود را بالا برد. نهم اینکه وعده‌ای که داد وعده صریح نبود، و نگفت من چنین و چنان می‌کنم، بلکه گفت: ان شاء اللَّه به زودی خواهی یافت که چنین و چنان کنم. </p> <p>و نیز نسبت به خدا رعایت ادب نموده ان شاء اللَّه آورد. </p> <p>خضر (ع) هم متقابلا رعایت ادب را نموده اولا با صراحت او را رد نکرد، <code class="page" rel="13,477"/> بلکه به طور اشاره به او گفت که: تو استطاعت بر تحمل دیدن کارهای مرا نداری. و ثانیا وقتی موسی (ع) وعده داد که مخالفت نکند امر به پیروی نکرد، و نگفت: <em>خیلی خوب بیا</em> بلکه او را آزاد گذاشت تا اگر خواست بیاید، و فرمود: <span class="aya" rel="18_70" data-words="2-3">فإن اتبعتنی</span> -پس اگر مرا پیروی کردی . و ثالثا به طور مطلق از سؤال نهیش نکرد، و به عنوان صرف مولویت او را نهی ننمود بلکه نهی خود را منوط به پیروی کرد و گفت: اگر بنا گذاشتی پیرویم کنی نباید از من چیزی بپرسی تا بفهماند نهیش صرف اقتراح نیست بلکه پیروی او آن را اقتضاء می‌کند. </p> <h3> <span class="title" rel="18_60 18_61 18_62 18_63 18_64 18_65 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">صبر نیاوردن موسی (علیه السلام) به سکوت در برابر اعمال خضر (علیه السلام) </span> </h3> <p><code class="aya" rel="18_71"/> <span class="aya" rel="18_71" data-words="1-16">فانطلقا حتی إذا رکبا فی السفینة خرقها قال أ خرقتها لتغرق أهلها لقد جئت شیئا إمرا</span>. </p> <p>کلمه <em>امر</em> -به کسر همزه-به معنای داهیه عظیم و مصیبت بزرگ است. و جمله  <em>فانطلقا</em> تفریع بر مطلب قبلی است، و مقصود از آن-روانه شدن-موسی و خضر است. از این جمله برمی‌آید که از اینجا به بعد دیگر جوان همراه موسی با آن دو روانه نشده است. لام در جمله‌ <span class="aya" rel="18_71" data-words="11-12">لتغرق أهلها</span> لام غایت است، زیرا هر چند که عاقبت سوراخ کردن کشتی غرق شدن است و قطعا خضر منظورش به دست آمدن این غایت و نتیجه نبوده، و لیکن بسیار می‌شود که عاقبت قهری و ضروری از باب ادعا و مجازا غایت منظور نظر گرفته می‌شود، چون شنونده و یا خواننده خود می‌داند که این عاقبت منظور نظر نیست هم چنان که بسیار می‌شود که می‌گویی: فلانی، آیا می‌خواهی با انجام این کار خودت را هلاک کنی؟. </p> <p><code class="aya" rel="18_72"/> <span class="aya" rel="18_72" data-words="1-9">قال أ لم أقل إنک لن تستطیع معی صبرا</span>. </p> <p>در این جمله سؤال موسی (ع) را بیجا قلمداد نموده می‌گوید: آیا نگفتم که تو توانایی تحمل با من بودن را نداری؟ و با این جمله همین گفته خود را که در سابق نیز خاطر نشان ساخته بود مستدل و تایید می‌نماید. </p> <p><code class="aya" rel="18_73"/> <span class="aya" rel="18_73" data-words="1-11">قال لا تؤاخذنی بما نسیت و لا ترهقنی من أمری عسرا</span>. </p> <p>کلمه <em>رهق</em> به معنای احاطه و تسلط یافتن به زور است، و <em>ارهاق</em> به معنای تکلیف کردن است. و معنای جمله این است که مرا به خاطر نسیانی که کردم و از وعده‌ای که دادم غفلت نمودم مؤاخذه مکن و در کار من تکلیف را سخت مگیر. و چه بسا<span class="footnote" rel="1" title="این کلمه هم با تشدید خوانده شده و از &lt;em&gt;اتخذ&lt;/em&gt; گرفته شده و هم با تخفیف و از &lt;em&gt;تخذ&lt;/em&gt; ">*</span> نسیان را به ترک تفسیر کنند، لیکن تفسیر اول روشن‌تر است، و به هر حال جمله مورد بحث عذرخواهی موسی (ع) است. </p> <p>   <code class="page" rel="13,478"/><code class="aya" rel="18_74"/> <span class="aya" rel="18_74" data-words="1-17">فانطلقا حتی إذا لقیا غلاما فقتله قال أ قتلت نفسا زکیة بغیر نفس لقد جئت شیئا نکرا</span>. </p> <p>قبل از این جمله مطلبی به منظور اختصار حذف شده، و تقدیر کلام این است که: موسی و خضر از کشتی بیرون شده به راه افتادند. </p> <p><span class="phrase">کلمه <em rel="fa_18_74_6-6" data-sentence="5:161">فقتله</em> در جمله <span class="aya" rel="18_74" data-words="2-6">حتی إذا لقیا غلاما فقتله</span> با حرف فاء عطف شده بر شرط  <em>اذا</em> و کلمه <em>قال</em> جزاء شرط است.</span> این آن نکته‌ای است که از ظاهر کلام استفاده می‌شود، و از همین جا معلوم می‌شود که عمده مطلب و نقطه اتکاء کلام بیان اعتراض موسی است، نه بیان قضیه قتل، و نظیر این نکته در آیه بعد که می‌فرماید: <span class="aya" rel="18_77" data-words="1-6">فانطلقا حتی إذا أتیا أهل قریة</span>... <span class="aya" rel="18_77" data-words="20-21">لو شئت</span> نیز به چشم می‌خورد، بر خلاف آیه قبلی که می‌فرمود: <span class="aya" rel="18_71" data-words="1-8">فانطلقا حتی إذا رکبا فی السفینة خرقها قال</span> که جزاء <em>اذا</em> در آن، جمله <em>خرقها</em> است. و جمله  قال... کلامی جداگانه و جدید است. </p> <p>و بنا بر این، پس این آیات می‌خواهد یک داستان را بیان کند که موسی سه مرتبه یکی پس از دیگری به خضر اعتراض کرده است نه اینکه خواسته باشد سه داستان را بیان کرده باشد که موسی در هر یک اعتراضی نموده، پس کانه گفته شده: داستان چنین و چنان شد و موسی بر او اعتراض کرد، دوباره اعتراض کرد، بار سوم هم اعتراض کرد. پس غرض و نقطه اتکاء کلام، بیان سه اعتراض موسی است، نه عمل خضر و اعتراض موسی تا سه داستان بشود. </p> <p><span class="phrase">این را بدان جهت گفتیم که وجه فرق میان این سه آیه روشن شود که چرا در اولی  <em>خرقها</em> جواب <em>اذا</em> قرار گرفته ولی جمله <em rel="fa_18_74_6-6" data-sentence="127:122">قتله</em> و <em>وجدا</em> و جمله <em rel="fa_18_77_18-18" data-sentence="207:84">اقامه</em> در آیه دوم و سوم جواب قرار نگرفته بلکه جزء شرط و معطوف بر آن شده است؟ -دقت فرمائید.</span> </p> <p><span class="phrase">کلمه <em rel="fa_18_74_10-10" data-sentence="5:296">زکیة</em> در جمله‌ <span class="aya" rel="18_74" data-words="8-11">أ قتلت نفسا زکیة</span> به معنای طاهره است، و مراد، طهارت و پاکی او از گناه است، چون آن کسی که به دست خضر کشته شد کودکی بوده که به طوری که از کلمه <em rel="fa_18_74_5-5" data-sentence="266:77">غلاما</em> استفاده می‌شود به سن بلوغ نرسیده بوده، و این پرسش موسی پرسش انکاری بوده است.</span> </p> <p>و <span class="phrase">جمله <em rel="fa_18_74_11-12" data-sentence="5:119">بغیر نفس</em> معنایش این است که بدون اینکه او کسی را کشته باشد تا مجوز کشته شدنش به قصاص باشد چون این بچه غیر بالغ کسی را نکشته بود.</span> و <span class="phrase">چه بسا از جمله <em rel="fa_18_74_11-12" data-sentence="15:308">بغیر نفس</em> استفاده شود که مقصود از نفس اولی هم جوانی بالغ است یعنی آنکه به دست خضر کشته شده نیز بالغ بوده، و کلمه <em rel="fa_18_80_3-3" data-sentence="180:191">غلام</em> هم مطلق است، یعنی هم جوان نابالغ را<code class="page" rel="13,479"/> شامل می‌شود و هم بالغ را، و بنا بر این احتمال، معنا چنین می‌شود آیا بدون قصاص نفس بری از گناه مستوجب قتل را کشتی؟ .</span> </p> <p> <span class="aya" rel="18_74" data-words="14-17">لقد جئت شیئا نکرا</span> -یعنی کاری بس منکر و زشت کردی، که طبع آن را ناشناس می‌داند، و جامعه بشری آن را نمی‌شناسد. و اگر سوراخ کردن کشتی را <em>امر</em> یعنی کاری خطرناک خواند که مستعقب مصائبی است و کشتن جوانی بی گناه را کاری منکر خواند بدین جهت است که آدم‌کشی در نظر مردم کاری زشت‌تر و خطرناکتر از سوراخ کردن کشتی است. <span class="phrase">گو اینکه سوراخ کردن کشتی مستلزم غرق شدن عده زیادی است، و لیکن در عین حال چون به مباشرت نیست، و آدم‌کشی به مباشرت است، لذا آدم‌کشی را <em rel="fa_18_74_16-16" data-sentence="133:8">نکر</em>  خواند.</span> </p> <p><code class="aya" rel="18_75"/> <span class="aya" rel="18_75" data-words="1-10">قال أ لم أقل لک إنک لن تستطیع معی صبرا</span>. </p> <p>معنای این جمله روشن است، و زیادی کلمه <em>لک</em> یک نوع اعتراضی است به موسی که چرا به سفارشش اعتناء نکرد. و نیز اشاره به این است که گویا نشنیده که در اول امر به او گفته بود: <span class="aya" rel="18_67" data-words="2-6">إنک لن تستطیع معی صبرا</span>. و یا اگر شنیده خیال کرده که شوخی کرده است، و یا با او نبوده، و لذا گویا می‌گوید: اینکه گفتم‌ <span class="aya" rel="18_67" data-words="2-6">إنک لن تستطیع معی صبرا</span> با تو بودم، و غیر از تو منظوری نداشتم. </p> <p><code class="aya" rel="18_76"/> <span class="aya" rel="18_76" data-words="1-13">قال إن سألتک عن شیء بعدها فلا تصاحبنی قد بلغت من لدنی عذرا</span>. </p> <p><span class="phrase">ضمیر در <em rel="fa_18_76_6-6" data-sentence="8:221">بعدها</em> به <em>هذه المرة</em> و یا <em>هذه المسالة</em> که در تقدیر است برمی‌گردد، و معنایش این می‌شود که: اگر بعد از این دفعه و یا بعد از این سؤال بار دیگر سؤالی کردم دیگر با من مصاحبت مکن، یعنی دیگر می‌توانی با من مصاحبت نکنی.</span> </p> <p> <span class="aya" rel="18_76" data-words="9-13">قد بلغت من لدنی عذرا</span> یعنی به عذری که از ناحیه من باشد رسیدی، و به نهایتش هم رسیدی. </p> <p><code class="aya" rel="18_77"/> <span class="aya" rel="18_77" data-words="1-8">فانطلقا حتی إذا أتیا أهل قریة استطعما أهلها...</span>. </p> <p><span class="phrase">آن کلامی که در آیه قبل در باره‌ <span class="aya" rel="18_74" data-words="1-1">فانطلقا</span> و <span class="aya" rel="18_74" data-words="6-6">فقتله</span> گذشت عینا در این آیه نیز در جملات <em>فانطلقا</em>  <em>فابوا</em>  <em>فوجدا</em>  <em rel="fa_18_77_18-18" data-sentence="240:8">فاقامه</em> می‌آید.</span> </p> <p>جمله‌ <span class="aya" rel="18_77" data-words="7-8">استطعما أهلها</span> صفت آن قریه است، و اگر فرمود: تا آمدند به آن دهی که  (این صفت داشت که) از اهلش غذا خواستند <em>و نفرمود</em> بدهی که از ایشان غذا خواستند برای این است که تعبیر دهی که از ایشان غذا خواستند تعبیر بدی است، به خلاف اینکه اول گفته شود آمدند نزد دهی و اهل در تقدیر گرفته شود، چون قریه هم نصیبی از آمدن به سویش<code class="page" rel="13,480"/> دارد، لذا جائز است مجازا همان قریه را در جای اهل بگذاریم، به خلاف غذا خواستن از قریه که مخصوص اهل قریه است، و بنا بر این کلمه <em>اهلها</em> از باب به کار بردن اسم ظاهر در جای ضمیر نیست. </p> <p>و <span class="phrase">اگر نفرمود: حتی اذا اتیا قریة استطعما اهلها بدین جهت بود، هر چند که اگر اینطور فرموده بود کلمه <em rel="fa_18_77_6-6" data-sentence="95:311">قریة</em> در معنای حقیقیش استعمال شده بود، و لیکن از آنجایی که غرض عمده از این کلام مربوط به جزاء یعنی جمله‌ <span class="aya" rel="18_77" data-words="19-24">قال لو شئت لاتخذت علیه أجرا</span> بوده، و گرفتن مزد از قریه معنا نداشته، لذا فرموده: <span class="aya" rel="18_77" data-words="2-6">حتی إذا أتیا أهل قریة</span>.</span> </p> <p>و همین خود دلیل بر این است که اقامه جدار در حضور اهل ده بوده، و به همین جهت احتیاجی نبوده که بفرماید لو شئت لتخذت علیه منهم اجرا <em>و یا</em> من اهلها اجرا یعنی چه می‌شد که از ایشان (و یا از اهل این ده) در برابر این عمل مزدی می‌گرفتی، و کلمه: <em>از ایشان</em> و یا <em>از اهل ده</em> را انداخته است-دقت فرمائید. </p> <p>و مراد از <em>استطعام</em> طلب طعام است به عنوان میهمانی و لذا دنبالش فرمود: فابوا- پس از اینکه میهمانشان کنند مضایقه نمودند . معنای <em>انقضاض</em> در جمله‌ <span class="aya" rel="18_77" data-words="12-17">فوجدا فیها جدارا یرید أن ینقض</span> سقوط و فرو ریختن است، و اینکه فرموده: می‌خواست سقوط کند معنایش این است که در شرف سقوط بود. </p> <p>و <span class="phrase">اینکه فرموده: <em rel="fa_18_77_18-18" data-sentence="14:206">فاقامه</em> معنایش این است که خضر آن را درست کرد ولی دیگر نفرمود: چگونه درستش کرد، آیا به طور معجزه و خرق عادت بوده یا از طریق معمولی خرابش کرده و از نو بنیانش نهاده، و یا با بکار بردن ستون از سقوطش جلوگیری نموده است.</span> چیزی که هست از اینکه موسی به وی گفت: چرا مزد از ایشان نگرفتی شاید استفاده شود که از راه ساختمان آن را اصلاح کرده‌اند، نه از راه معجزه، چون معهود از مزد گرفتن در صورت عمل کردن معمولی است. </p> <p><span class="phrase">در جمله‌ <span class="aya" rel="18_77" data-words="20-24">لو شئت لاتخذت * علیه أجرا</span> کلمه <em>تخذ</em> به معنای اخذ است، و ضمیر در  <em>علیه</em> به اقامه‌ای برمی‌گردد که از مفهوم <em rel="fa_18_77_18-18" data-sentence="186:133">فاقامه</em> استفاده می‌شود، چون اقامه مصدر است، هم ضمیر مذکر به آن برمی‌گردد، و هم مؤنث، و سیاق گواهی می‌دهد بر اینکه موسی و خضر گرسنه بوده‌اند.</span> و مقصود موسی از اینکه گفت خوب است در برابر عملت اجرتی بگیری  این بوده که با آن اجرت غذایی بخرند تا سد جوع کنند. </p> <p>   <code class="page" rel="13,481"/><code class="aya" rel="18_78"/> <span class="aya" rel="18_78" data-words="1-13">قال هذا فراق بینی و بینک سأنبئک بتأویل ما لم تستطع علیه صبرا</span>. </p> <p>کلمه <em>هذا</em> اشاره است به گفته موسی، یعنی این حرف تو سبب فراق میان من و تو شد. و یا به قول بعضی<span class="footnote" rel="1" title="هیچ بشری را نمی‌رسد که خدا با او تکلم کند، مگر از راه وحی، یا از ورای حجاب سوره شوری، آیه ۵۱">*</span> اشاره به وقت است، یعنی حالا دیگر وقت فراق میان من و تو رسید. و ممکن است اشاره به خود فراق باشد، یعنی این فراق میان من و تو است که فرا رسید. کانه فراق، امری غایب بوده حالا یعنی به محض گفتن موسی که خوب است مزدی بگیری فرا رسیده است. </p> <p>و اگر گفت: فراق بین من و بین تو <em>و نفرمود: </em> فراق بین ما به خاطر تاکید بوده. </p> <p>و اگر خضر این حرف را بعد از سؤال سوم موسی گفت و جلوتر نگفت برای این بوده که در آن دو نوبت موسی (ع) یا عذرخواهی می‌کرده هم چنان که در نوبت اول چنین کرده و یا از او مهلت می‌خواسته هم چنان که در نوبت دوم چنین کرد. خود موسی خضر را برای نوبت سوم معذور داشت و گفت بعد از سؤال دوم اگر بار سوم از چیزی پرسیدم دیگر با من مصاحبت مکن. بقیه جملات آیه روشن است. </p> <h3> <span class="title" rel="18_60 18_61 18_62 18_63 18_64 18_65 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">جدا شدن موسی و خضر (علیهما السلام) و اخبار خضر (علیه السلام) موسی (علیه السلام) را به تاویل اعمال خود (سوراخ) کردن کشتی، قتل نوجوان و بنای دیوار) </span> </h3> <p> <code class="aya" rel="18_79"/> <span class="aya" rel="18_79" data-words="1-4">أما السفینة فکانت لمساکین...</span>. </p> <p>از این جمله شروع کرده به تفصیل آن وعده‌ای که اجمالا داده و گفته بود به زودی تو را خبر می‌دهم. </p> <p><span class="phrase">جمله <em rel="fa_18_79_9-10" data-sentence="5:22">ان اعیبها</em> یعنی آن را معیوب کنم.</span> و همین خود قرینه است بر اینکه مقصود از <span class="aya" rel="18_79" data-words="16-17">کل سفینة</span> هر سفینه سالم و غیر معیوب بوده است. </p> <p> <span class="aya" rel="18_79" data-words="11-14">و کان وراءهم ملک</span> <span class="phrase">-کلمه <em rel="fa_18_79_13-13" data-sentence="6:276">وراء</em> به معنای پشت سر است، و ظرفی است در مقابل ظرفی دیگر که همان روبروی آدمی است که به آن <em>قدام</em> و <em>امام</em> می‌گویند، و لیکن گاهی کلمه <em rel="fa_18_79_13-13" data-sentence="204:121">وراء</em> بر جوی که در آن جو دشمنی خود را پنهان کرده و آدمی از آن غافل باشد اطلاق می‌شود، هر چند که پشت سر نباشد، بلکه روبرو باشد.</span> و نیز بر جهتی که در آن چیزی باشد که آدمی از آن روگردان است و یا در آن چیزی باشد که آدمی را از غیر خودش به خودش مشغول می‌کند، هر چند که پشت سر نباشد. کانه آدمی روی خود را از آن چیز به طرف خلاف آن برمی‌گرداند، هم چنان که خدای تعالی هر سه معنا را استعمال کرده و فرموده: <span class="aya" rel="23_7" data-words="1-7">فمن ابتغی وراء ذلک فأولئک هم العادون</span><span class="footnote" rel="2" title="و خدا از ورای ایشان است سوره بروج، آیه ۲۰">*</span> و نیز فرموده:     <code class="page" rel="13,482"/> <span class="aya" rel="42_51" data-words="1-13">و ما کان لبشر أن یکلمه الله إلا وحیا أو من وراء حجاب</span><span class="footnote" rel="1" title="کسانی که طلا و نقره را دفینه می‌کنند و در راه خدا انفاقش نمی‌کنند به عذاب دردناکی نویدشان ده سوره توبه، آیه ۳۴">*</span> و نیز فرموده: <span class="aya" rel="85_20" data-words="1-4">و الله من ورائهم</span><span class="footnote" rel="2" title="تفسیر عیاشی، ج ۲، ص ۳۰۳">*</span>. </p> <p>و خلاصه معنای آیه این است که: کشتی مزبور مال عده‌ای از مستمندان بوده که با آن در دریا کار می‌کردند، و لقمه نانی به دست می‌آوردند، و در آنجا پادشاهی بود که کشتی‌های دریا را غصب می‌کرد، من خواستم آن را معیوب کنم تا آن پادشاه جبار بدان طمع نبندد، و از آن صرفنظر کند. </p> <p><code class="aya" rel="18_80"/> <span class="aya" rel="18_80" data-words="1-12">و أما الغلام فکان أبواه مؤمنین فخشینا أن یرهقهما طغیانا و کفرا</span>. </p> <p><span class="phrase">از نظر سیاق و از نظر جمله‌ <span class="aya" rel="18_82" data-words="29-33">و ما فعلته عن أمری</span> که خواهد آمد بطور روشن چنین به نظر می‌رسد که مراد از <em rel="fa_18_80_7-7" data-sentence="155:86">خشیت</em> به طور مجاز پرهیز از روی رأفت و رحمت باشد، نه معنای حقیقیش که همان تاثر قلبی خاص است.</span> </p> <p>چون خدای تعالی در آیه‌ <span class="aya" rel="33_39" data-words="7-12">و لا یخشون أحدا إلا الله</span><span class="footnote" rel="3" title="از احدی جز خدا نمی‌ترسند سوره احزاب، آیه ۳۹">*</span> معنای حقیقی خشیت را از انبیای عظامش نفی کرده است. </p> <p>و نیز بطور روشن چنین به نظر می‌رسد که منظور از جمله‌ <span class="aya" rel="18_80" data-words="8-12">أن یرهقهما طغیانا و کفرا</span> این باشد که پدر و مادر خود را اغواء نموده و از راه تاثیر روحی وادار بر طغیان و کفر کند، چون پدر و مادر محبت شدید نسبت به فرزند خود دارند. <span class="phrase">لیکن جمله‌ <span class="aya" rel="18_81" data-words="8-10">و أقرب رحما</span> که در آیه بعدی است تا حدی تایید می‌کند که دو کلمه <em rel="fa_18_80_10-10" data-sentence="128:109">طغیانا</em> و <em rel="fa_18_80_12-12" data-sentence="191:93">کفرا</em> دو تمیز باشند برای  <em>ارهاق</em> یعنی در حقیقت دو وصف باشند برای غلام نه برای پدر و مادرش.</span> </p> <p><code class="aya" rel="18_81"/> <span class="aya" rel="18_81" data-words="1-10">فأردنا أن یبدلهما ربهما خیرا منه زکاة و أقرب رحما</span>. </p> <p>مقصود از اینکه فرمود ما خواستیم خدا به جای این فرزند فرزندی دیگر به آن دو بدهد که از جهت زکات (طهارت) بهتر از او باشد این است که از جهت صلاح و ایمان بهتر از او باشد، چون در مقابل طغیان و کفر که در آیه قبلی بود همان صلاح و ایمان است، اصل کلمه  <em>زکات</em> به طوری که گفته شده طهارت و پاکی است. </p> <p>و مراد از اینکه فرمود نزدیک‌تر از او از نظر رحم باشد این است که از او بیشتر صله رحم کند، و بیشتر فامیل دوست باشد، و به همین جهت پدر و مادر را وادار به طغیان و کفر نکند. و اما اگر بگوییم یعنی مهربان‌تر به پدر و مادر باشد <em>با جمله</em> اقرب منه مناسب       <code class="page" rel="13,483"/> نیست، چون معمولا نمی‌گویند در مهر و محبت نزدیکتر باشد، و معنای قبلی مناسب‌تر است. </p> <p>و این معنا همانطور که از نظر خواننده گذشت تایید می‌کند که منظور از جمله‌ <span class="aya" rel="18_80" data-words="8-12">أن یرهقهما طغیانا و کفرا</span> که در آیه قبلی بود این باشد که فرزند نامبرده پدر و مادر را با طغیان و کفر خود ارهاق کند، یعنی طاغی و کافر کند، نه اینکه به آنها تکلیف کند که طاغی و کافر شوند. </p> <p>و این آیه به هر حال اشاره به این دارد که ایمان پدر و مادرش نزد خدا ارزش داشته، آن قدر که اقتضای داشتن فرزندی مؤمن و صالح را داشته‌اند که با آن دو صله رحم کند، و آنچه در فرزند اقتضاء داشته خلاف این بوده، و خدا امر فرموده تا او را بکشد، تا فرزندی دیگر بهتر از او و صالح‌تر و رحم دوست‌تر از او به آن دو بدهد. <code class="aya" rel="18_82"/> <span class="aya" rel="18_82" data-words="1-17">و أما الجدار فکان لغلامین یتیمین فی المدینة و کان تحته کنز لهما و کان أبوهما صالحا</span>. </p> <p>بعید نیست که از سیاق استظهار شود که مدینه (شهر) مذکور در این آیه غیر از آن قریه‌ای بوده که در آن دیواری مشرف به خرابی دیده و بنایش کردند، زیرا اگر مدینه همان قریه بوده دیگر زیاد احتیاج نبوده که بفرماید: دو غلام یتیم در آن بودند، پس گویا عنایت بر این بوده که اشاره کند بر اینکه دو یتیم و سرپرست آن دو در قریه حاضر نبوده‌اند. </p> <p>ذکر یتیمی دو پسر، و وجود گنجی متعلق به آن دو در زیر دیوار، و این معنا که اگر دیوار بریزد گنج فاش گشته از بین می‌رود، و اینکه پدر آن دو یتیم مردی صالح بوده، همه زمینه‌چینی برای این بوده که بفرماید: <span class="aya" rel="18_82" data-words="18-25">فأراد ربک أن یبلغا أشدهما و یستخرجا کنزهما</span>، و جمله‌ <span class="aya" rel="18_82" data-words="26-28">رحمة من ربک</span> تعلیل این اراده است. </p> <p>پس رحمت خدای تعالی سبب اراده او است به اینکه یتیم‌ها به گنج خود برسند، و چون محفوظ ماندن گنج منوط به اقامه دیوار روی آن بوده، لا جرم خضر آن را به پا داشت، و سبب برانگیخته شدن رحمت خدا همان صلاح پدر آن دو بوده که مرگش رسیده و دو یتیم و یک گنج از خود به جای گذاشته است. </p> <p>در موافقت دادن میان صلاح پدر ایتام و دفینه کردنش گنج را برای فرزندان بحثهایی طولانی کرده‌اند با اینکه خدای تعالی دفینه کردن پول را مذمت نموده و فرموده: <span class="aya" rel="9_34" data-words="20-34">و الذین یکنزون الذهب و الفضة و لا ینفقونها فی سبیل الله فبشرهم بعذاب ألیم</span><span class="footnote" rel="1" title="باید بترسند کسانی که اگر بعد از خود وارثی و ذریه صغیری باقی می‌گذارد، و از ناملایمات به جان آنان می‌ترسند سوره نساء، آیه ۹">*</span>. </p> <p>   <code class="page" rel="13,484"/> لکن آیه مورد بحث متعرض بیش از این نیست که در زیر دیوار گنجی از برای آن دو یتیم بوده، و دیگر دلالت ندارد بر اینکه پدرشان آن را دفن کرده باشد. علاوه بر اینکه به فرضی هم که پدر آنان دفن کرده باشد توصیف پدر آنان به اینکه مردی صالح بوده خود دلیل بر این است که گنج مزبور هر چه بوده مذموم نبوده. از این هم که بگذریم ممکن است پدر صالح آن دو گنجی را به ملاک جایزی برای فرزندانش دفن کرده باشد. این کار بالاتر از سوراخ کردن کشتی نیست، چطور آن دو کار با تاویل امر الهی جائز باشد اینهم لا بد تاویلی داشته است، البته در این میان روایتی هست که در بحث روایتی آینده خواهد آمد-ان شاء اللَّه تعالی. </p> <p>این آیه دلالت دارد بر اینکه صلاح انسان گاهی در وارث انسان اثر نیک می‌گذارد، و سعادت و خیر را در ایشان سبب می‌گردد، هم چنان که آیه شریفه‌ <span class="aya" rel="4_9" data-words="1-11">و لیخش الذین لو ترکوا من خلفهم ذریة ضعافا خافوا علیهم...</span><span class="footnote" rel="1" title="تفسیر فخر رازی، ج ۲۱، ص ۱۶۲">*</span> نیز دلالت دارد بر اینکه صلاح پدر و مادر در سرنوشت فرزند مؤثر است. و اینکه فرمود <span class="aya" rel="18_82" data-words="29-33">و ما فعلته عن أمری</span> کنایه است از اینکه حضرت خضر هر کاری که کرده به امر دیگری یعنی به امر خدای سبحان بوده نه به امری که نفسش کرده باشد. </p> <p> <span class="aya" rel="18_82" data-words="34-40">ذلک تأویل ما لم تسطع علیه صبرا</span>. </p> <p>کلمه <em>تستطع</em> از <em>استطاع، یسطیع</em> به معنای <em>استطاع، یستطیع</em> است. در اول سوره آل عمران هم گذشت که تاویل در عرف قرآن عبارت است از حقیقتی که هر چیزی متضمن آن است و وجودش مبتنی بر آن و برگشتش به آن است، مانند تاویل خواب که به معنای تعبیر آن است، و تاویل حکم که همان ملاک آن است، و تاویل فعل که عبارت از مصلحت و غایت حقیقی آن، و تاویل واقعه علت واقعی آن است، و همچنین است در هر جای دیگری که استعمال شود. </p> <p>پس اینکه فرمود: <span class="aya" rel="18_82" data-words="34-38">ذلک تأویل ما لم تسطع...</span> اشاره‌ای است از خضر به اینکه آنچه برای وقایع سه‌گانه تاویل آورد و عمل خود را در آن وقایع توجیه نمود سبب حقیقی آن وقایع بوده نه آنچه که موسی از ظاهر آن قضایا فهمیده بود، چه آن جناب از قضیه کشتی تسبیب هلاکت مردم، و از قضیه کشتن آن پسر، قتل بدون جهت، و از قضیه دیوار سازی سوء تدبیر در   <code class="page" rel="13,485"/> زندگی را فهمیده بود. </p> <p><span class="phrase">بعضی<span class="footnote" rel="1" title="پس برخوردند به بنده‌ای از بندگان ما که ما به وی رحمتی از خود داده و از ناحیه خود به وی علمی آموختیم سوره کهف، آیه ۶۵">*</span> از مفسرین گفته‌اند: خضر (ع) در کلام خود ادبی زیبا نسبت به پروردگار خود رعایت کرده و آن قسمت از کارها را که خالی از نقص نبوده به خود نسبت داده مثلا گفته است: <span class="aya" rel="18_79" data-words="8-10">فأردت أن أعیبها</span> و آنچه انتسابش هم به خود و هم به خدا جائز بوده با صیغه متکلم مع الغیر تعبیر کرده، و مثلا گفته است: <span class="aya" rel="18_81" data-words="1-4">فأردنا أن یبدلهما ربهما</span> و یا فرموده:  <em rel="fa_18_80_7-7" data-sentence="588:172">فخشینا</em> و آنچه که مربوط به ربوبیت و تدبیر خدای تعالی بوده به ساحت مقدس او اختصاص داده، و فرموده: <span class="aya" rel="18_82" data-words="18-22">فأراد ربک أن یبلغا أشدهما</span>.</span> </p> <h3>بحثی تاریخی در دو فصل</h3> <h3>1-داستان موسی و خضر در قرآن</h3> <p> خدای سبحان به موسی وحی کرد که در سرزمینی بنده‌ای دارد که دارای علمی است که وی آن را ندارد، و اگر به طرف مجمع البحرین برود او را در آنجا خواهد دید به این نشانه که هر جا ماهی زنده-و یا گم-شد همانجا او را خواهد یافت. </p> <p>موسی (ع) تصمیم گرفت که آن عالم را ببیند، و چیزی از علوم او را فرا گیرد، لا جرم به رفیقش اطلاع داده به اتفاق به طرف مجمع البحرین حرکت کردند و با خود یک عدد ماهی مرده برداشته به راه افتادند تا بدانجا رسیدند و چون خسته شده بودند بر روی تخته سنگی که بر لب آب قرار داشت نشستند تا لحظه‌ای بیاسایند و چون فکرشان مشغول بود از ماهی غفلت نموده فراموشش کردند. </p> <p>از سوی دیگر ماهی زنده شد و خود را به آب انداخت-و یا مرده‌اش به آب افتاد- رفیق موسی با اینکه آن را دید فراموش کرد که به موسی خبر دهد، از آنجا برخاسته به راه خود ادامه دادند تا آنکه از مجمع البحرین گذشتند و چون بار دیگر خسته شدند موسی به او گفت غذایمان را بیاور که در این سفر سخت کوفته شدیم. در آنجا رفیق موسی به یاد ماهی و آنچه که از داستان آن دیده بود افتاد، و در پاسخش گفت: آنجا که روی تخته سنگ نشسته بودیم ماهی را دیدم که زنده شد و به دریا افتاد و شنا کرد تا ناپدید گشت، من خواستم به تو بگویم ولی شیطان از یادم برد-و یا ماهی را فراموش کردم در نزد صخره پس به دریا افتاد و رفت. </p> <p>   <code class="page" rel="13,486"/> موسی گفت: این همان است که ما، در طلبش بودیم و آن تخته سنگ همان نشانی ما است پس باید بدانجا برگردیم. بی درنگ از همان راه که رفته بودند برگشتند، و بنده‌ای از بندگان خدا را که خدا رحمتی از ناحیه خودش و علمی لدنی به او داده بود بیافتند. موسی خود را بر او عرضه کرد و درخواست نمود تا او را متابعت کند و او چیزی از علم و رشدی که خدایش ارزانی داشته به وی تعلیم دهد. آن مرد عالم گفت: تو نمی‌توانی با من باشی و آنچه از من و کارهایم مشاهده کنی تحمل نمایی، چون تاویل و حقیقت معنای کارهایم را نمی‌دانی، و چگونه تحمل توانی کرد بر چیزی که احاطه علمی بدان نداری؟ موسی قول داد که هر چه دید صبر کند و ان شاء اللَّه در هیچ امری نافرمانیش نکند. عالم بنا گذاشت که خواهش او را بپذیرد، و آن گاه گفت پس اگر مرا پیروی کردی باید که از من از هیچ چیزی سؤال نکنی، تا خودم در باره آنچه می‌کنم آغاز به توضیح و تشریح کنم. </p> <p>موسی و آن عالم حرکت کردند تا بر یک کشتی سوار شدند، که در آن جمعی دیگر نیز سوار بودند موسی نسبت به کارهای آن عالم خالی الذهن بود، در چنین حالی عالم کشتی را سوراخ کرد، سوراخی که با وجود آن کشتی ایمن از غرق نبود، موسی آن چنان تعجب کرد که عهدی را که با او بسته بود فراموش نموده زبان به اعتراض گشود و پرسید چه می‌کنی؟ می‌خواهی اهل کشتی را غرق کنی؟ عجب کار بزرگ و خطرناکی کردی؟ عالم با خونسردی جواب داد: نگفتم تو صبر با من بودن را نداری؟ موسی به خود آمده از در عذرخواهی گفت من آن وعده‌ای را که به تو داده بودم فراموش کردم، اینک مرا بدانچه از در فراموشی مرتکب شدم مؤاخذه مفرما، و در باره‌ام سخت‌گیری مکن. </p> <p>سپس از کشتی پیاده شده به راه افتادند در بین راه به پسری برخورد نمودند عالم آن کودک را بکشت. باز هم اختیار از کف موسی برفت و بر او تغیر کرد، و از در انکار گفت این چه کار بود که کردی؟ کودک بی گناهی را که جنایتی مرتکب نشده و خونی نریخته بود بی جهت کشتی؟ راستی چه کار بدی کردی!عالم برای بار دوم گفت: نگفتم تو نمی‌توانی در مصاحبت من خود را کنترل کنی؟ این بار دیگر موسی عذری نداشت که بیاورد، تا با آن عذر از مفارقت عالم جلوگیری کند و از سوی دیگر هیچ دلش رضا نمی‌داد که از وی جدا شود، بناچار اجازه خواست تا به طور موقت با او باشد، به این معنا که مادامی که از او سؤالی نکرده با او باشد، همین که سؤال سوم را کرد مدت مصاحبتش پایان یافته باشد و درخواست خود را به این بیان اداء نمود: اگر از این به بعد از تو سؤالی کنم دیگر عذری نداشته باشم. </p> <p>عالم قبول کرد، و باز به راه خود ادامه دادند تا به قریه‌ای رسیدند، و چون گرسنگیشان<code class="page" rel="13,487"/> به منتها درجه رسیده بود از اهل قریه طعامی خواستند و آنها از پذیرفتن این دو میهمان سر باز زدند. در همین اوان دیوار خرابی را دیدند که در شرف فرو ریختن بود، به طوری که مردم از نزدیک شدن به آن پرهیز می‌کردند، پس آن دیوار را به پا کرد. موسی گفت: اینها که از ما پذیرایی نکردند، و ما الآن محتاج به آن دستمزد بودیم. </p> <p>مرد عالم گفت: اینک فراق من و تو فرا رسیده. تاویل آنچه کردم برایت می‌گویم و از تو جدا می‌شوم، اما آن کشتی که دیدی سوراخش کردم مال عده‌ای مسکین بود که با آن در دریا کار می‌کردند و هزینه زندگی خود را به دست می‌آوردند و چون پادشاهی از آن سوی دریا کشتی‌ها را غصب می‌کرد و برای خود می‌گرفت، من آن را سوراخ کردم تا وقتی او پس از چند لحظه می‌رسد کشتی را معیوب ببیند و از گرفتنش صرفنظر کند. </p> <p>و اما آن پسر که کشتم خودش کافر و پدر و مادرش مؤمن بودند، اگر او زنده می‌ماند با کفر و طغیان خود پدر و مادر را هم منحرف می‌کرد، رحمت خدا شامل حال آن دو بود، و به همین جهت مرا دستور داد تا او را بکشم، تا خدا به جای او به آن دو فرزند بهتری دهد، فرزندی صالح‌تر و به خویشان خود مهربانتر و بدین جهت او را کشتم. </p> <p>و اما دیواری که ساختم، آن دیوار مال دو فرزند یتیم از اهل این شهر بود و در زیر آن گنجی نهفته بود، متعلق به آن دو بود، و چون پدر آن دو، مردی صالح بود به خاطر صلاح پدر رحمت خدا شامل حال آن دو شد، مرا امر فرمود تا دیوار را بسازم به طوری که تا دوران بلوغ آن دو استوار بماند، و گنج محفوظ باشد تا آن را استخراج کنند، و اگر این کار را نمی‌کردم گنج بیرون می‌افتاد و مردم آن را می‌بردند. </p> <p>آن گاه گفت: من آنچه کردم از ناحیه خود نکردم، بلکه به امر خدا بود و تاویلش هم همان بود که برایت گفتم: این بگفت و از موسی جدا شد. </p> <h3>2-شخصیت خضر <span class="title" rel="18_65 18_60 18_61 18_62 18_63 18_64 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82"> (علیه السلام) در روایات</span> </h3> <p> در قرآن کریم در باره حضرت خضر غیر از همین داستان رفتن موسی به مجمع البحرین چیزی نیامده و از جوامع اوصافش چیزی ذکر نکرده مگر همین که فرموده: <span class="aya" rel="18_65" data-words="1-13">فوجدا عبدا من عبادنا آتیناه رحمة من عندنا و علمناه من لدنا علما</span><span class="footnote" rel="1" title="الدر المنثور، ج ۴، ص ۲۳۴">*</span>. </p> <p>از آنچه از روایات نبوی و یا روایات وارده از طرق ائمه اهل بیت (ع) در داستان خضر رسیده چه می‌توان فهمید؟ از روایت محمد بن عماره که از امام صادق   <code class="page" rel="13,488"/> (ع) نقل شده و در بحث روایتی آینده خواهد آمد، چنین برمی‌آید که آن جناب پیغمبری مرسل بوده که خدا به سوی قومش مبعوثش فرموده بود، و او مردم خود را به سوی توحید و اقرار به انبیاء و فرستادگان خدا و کتابهای او دعوت می‌کرده و معجزه‌اش این بوده که روی هیچ چوب خشکی نمی‌نشست مگر آنکه سبز می‌شد و بر هیچ زمین بی علفی نمی‌نشست مگر آنکه سبز و خرم می‌گشت، و اگر او را خضر نامیدند به همین جهت بوده است و این کلمه با اختلاف مختصری در حرکاتش در عربی به معنای سبزی است، و گرنه اسم اصلی‌اش تالی بن ملکان بن عابر بن ارفخشد بن سام بن نوح است... </p> <p>مؤید این حدیث در وجه نامیدن او به خضر مطلبی است که در الدر المنثور از عده‌ای از ارباب جوامع حدیث از ابن عباس و ابی هریره از رسول خدا (ص) نقل شده که فرمود: خضر را بدین جهت خضر نامیدند که وقتی روی پوستی سفید رنگ نماز گزارد، همان پوست هم سبز شد<span class="footnote" rel="1" title="تفسیر برهان، ج ۲، ص ۴۸۰، ح ۶">*</span>. </p> <p>و در بعضی از اخبار مانند روایت عیاشی<span class="footnote" rel="2" title="تفسیر عیاشی، ج ۲، ص ۳۳۰ و ۳۳۲">*</span> از برید از یکی از دو امام باقر یا صادق  (ع) آمده که: خضر و ذو القرنین دو مرد عالم بودند نه پیغمبر. و لیکن آیات نازله در داستان خضر و موسی خالی از این ظهور نیست که وی نبی بوده، و چطور ممکن است بگوییم نبوده در حالی که در آن آیات آمده که حکم بر او نازل شده است. </p> <p>و از اخبار متفرقه‌ای که از امامان اهل بیت (ع) نقل شده برمی‌آید که او تا کنون زنده است و هنوز از دنیا نرفته. و از قدرت خدای سبحان هیچ دور نیست که بعضی از بندگان خود را عمری طولانی دهد و تا زمانی طولانی زنده نگهدارد. برهانی عقلی هم بر محال بودن آن نداریم و به همین جهت نمی‌توانیم انکارش کنیم. </p> <p>علاوه بر اینکه در بعضی روایات از طرق عامه سبب این طول عمر هم ذکر شده. در روایتی که الدر المنثور از دارقطنی و ابن عساکر از ابن عباس نقل کرده‌اند چنین آمده که: او فرزند بلا فصل آدم است و خدا بدین جهت زنده‌اش نگه داشته تا دجال را تکذیب کند<span class="footnote" rel="3" title="تفسیر قمی، ج ۲، ص ۳۷ و ۳۸">*</span>. و در بعضی دیگر که در الدر المنثور از ابن عساکر از ابن اسحاق روایت شده نقل گردیده که آدم برای بقای او تا روز قیامت دعا کرده است<span class="footnote" rel="4" title="الدر المنثور، ج ۴، ص ۲۲۹">*</span>. </p> <p>       <code class="page" rel="13,489"/> و در تعدادی از روایات که از طرق شیعه<span class="footnote" rel="1" title="تفسیر برهان، ج ۲، ص ۴۷۲">*</span> و سنی<span class="footnote" rel="2" title="منهج الصادقین، ج ۵، ص ۳۶۶">*</span> رسیده آمده که خضر از آب حیات که واقع در ظلمات است نوشیده، چون وی در پیشاپیش لشکر ذو القرنین که در طلب آب حیات بود قرار داشت، خضر به آن رسید و ذو القرنین نرسید. و این روایات و امثال آن روایات آحادی است که قطع به صدورش نداریم، و از قرآن کریم و سنت قطعی و عقل هم دلیلی بر توجیه و تصحیح آنها نداریم. </p> <p>قصه‌ها و حکایات و همچنین روایات در باره حضرت خضر بسیار است و لیکن چیزهایی است که هیچ خردمندی به آن اعتماد نمی‌کند. مانند اینکه در روایت الدر المنثور از ابن شاهین از خصیف آمده که: چهار نفر از انبیاء تا کنون زنده‌اند، دو نفر آنها یعنی عیسی و ادریس در آسمانند و دو نفر دیگر یعنی خضر و الیاس در زمینند، خضر در دریا و الیاس در خشکی است<span class="footnote" rel="3" title="نور الثقلین، ج ۳، ص ۲۷۰، ح ۱۲۸">*</span>. </p> <p>و نیز مانند روایت الدر المنثور از عقیلی از کعب که گفته: خضر در میان دریای بالا و دریای پائین بر روی منبری قرار دارد، و جنبندگان دریا مامورند که از او شنوایی داشته باشند و اطاعتش کنند، و همه روزه صبح و شام ارواح بر وی عرضه می‌شوند<span class="footnote" rel="4" title="تفسیر قمی، ج ۲، ص ۳۷">*</span>. </p> <p>و مانند روایت الدر المنثور از ابی الشیخ در کتاب <em>العظمة</em> و ابی نعیم در حلیه از کعب الاحبار که گفته: خضر پسر عامیل با چند نفر از رفقای خود سوار شده به دریای هند رسید-و دریای هند همان دریای چین است-در آنجا به رفقایش گفت: مرا به دریا آویزان کنید، چند روز و شب آویزان بوده آن گاه صعود نمود گفتند: ای خضر چه دیدی؟ خدا عجب اکرامی از تو کرد که در این مدت در لجه دریا محفوظ ماندی!گفت: یکی از ملائکه به استقبالم آمده گفت: ای آدمی زاده خطاکار از کجا می‌آیی و به کجا می‌روی؟ گفتم: می‌خواهم ته این دریا را ببینم. گفت: چگونه می‌توانی به ته آن برسی در حالی که از زمان داود (ع) مردی به طرف قعر آن می‌رود و تا به امروز نرسیده. با اینکه از آن روز تا امروز سیصد سال می‌گذرد<span class="footnote" rel="5" title="الدر المنثور، ج ۴، ص ۲۳۹">*</span>. و روایاتی دیگر از این قبیل روایات که مشتمل بر نوادر داستانها است. </p> <h3>بحث روایتی‌ <span class="title" rel="18_65 18_60 18_61 18_62 18_63 18_64 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79 18_80 18_81 18_82">روایاتی در باره داستان مصاحبت و مفارقت موسی و خضر (علیهما السلام) و اختلاف فراوان روایات در جهات و جزئیات این داستان</span> </h3> <p> در تفسیر برهان از ابن بابویه و او به سند خود از جعفر بن محمد بن عماره از پدرش از جعفر بن محمد (ع) روایت کرده که در ضمن حدیثی فرمود: خدا وقتی با موسی تکلم کرد، تکلم کردنی، و تورات را بر او نازل کرد و در الواح برایش از همه چیز موعظه و تفصیل بنوشت و معجزه‌ای در دست او و معجزه‌ای در عصای او قرار داد، و معجزه‌هایی در جریان طوفان و ملخ و قورباغه و سوسمار و خون و شکافته شدن دریا و غرق فرعون و لشگرش به دست او جاری ساخت طبع بشری او بر آنش داشت که در دل بگوید: گمان نمی‌کنم خدا خلقی آفریده باشد که داناتر از من باشد، به محضی که این خیال در دلش خطور نمود خدای عز و جل به جبرئیلش وحی کرد، بنده‌ام را قبل از آنکه (در اثر عجب) هلاک گردد دریاب و به او بگو که در محل تلاقی دو دریا مرد عابدی است، باید او را پیروی کنی و از او تعلیم بگیری. </p> <p>جبرئیل بر موسی نازل شد و پیام خدای را به او رسانید. موسی (ع) فهمید که این دستور به خاطر آن خیالی است که در دل کرده، لا جرم با همراه خود یوشع بن نون به راه افتاد تا به مجمع البحرین رسیدند. در آنجا به خضر برخوردند که مشغول عبادت خدای عز و جل بود و قرآن کریم در این باره فرموده‌ <span class="aya" rel="18_65" data-words="1-13">فوجدا عبدا من عبادنا آتیناه رحمة من عندنا و علمناه من لدنا علما...</span><span class="footnote" rel="1" title="الدر المنثور، ج ۴، ص ۲۳۵">*</span>. </p> <p>مؤلف: این حدیث داستان را مفصل آورده و جزئیات مصاحبت موسی و خضر را که قرآن کریم هم بازگو کرده شرح داده است. </p> <p>و عیاشی داستان را در تفسیرش<span class="footnote" rel="2" title="الدر المنثور، ج ۴، ص ۲۳۴">*</span> به دو طریق و قمی<span class="footnote" rel="3" title="الدر المنثور، ج ۴، ص ۲۳۴">*</span> نیز به دو طریق یکی با سند و یکی بی سند روایت کرده‌اند. و الدر المنثور<span class="footnote" rel="4" title="تفسیر عیاشی، ج ۲، ص ۳۳۷، ح ۶۳">*</span> آن را به طرق زیادی از ارباب جوامع از قبیل بخاری، مسلم، نسایی، ترمذی و غیر ایشان از ابن عباس و از ابی بن کعب از رسول خدا (ص) روایت کرده است. </p> <p>همه احادیث در آن مضمونی که ما از حدیث محمد بن عماره آوردیم متفقند. و نیز در         <code class="page" rel="13,491"/> اینکه آن ماهی که با خود داشته‌اند در روی تخت سنگ زنده شده و راه خود را در دریا گرفته و ناپدید شده، اتفاق دارند. لیکن در بسیاری از جزئیات که زائد بر آنچه از قصه در قرآن آمده است اختلاف دارند. </p> <p>یکی آن مطلبی است که از روایت ابن بابویه و قمی به دست می‌آید که مجمع البحرین در سرزمین شامات و فلسطین واقع بوده، به قرینه اینکه در روایت، این دو بزرگوار آن قریه‌ای که در کنار آن دیوار ساختند ناصره نامیده شده که نصاری منسوب به آنند و ناصره در این سرزمین است. ولی در بعضی از روایات، مجمع البحرین را اراضی آذربایجان دانسته. این معنا را الدر المنثور هم از سدی نقل کرده که گفته است: آن دو بحر عبارت بوده از  <em>کر</em> و <em>رس</em> که در دریا می‌ریختند و قریه نامبرده در داستان <em>باجروان</em> نامیده می‌شده که مردمش بسیار لئیم و پست بوده‌اند. و از ابی روایت شده که آن قریه <em>افریقیه</em> بوده و از قرظی نقل شده که گفته است <em>طنجه</em> بوده. و از قتاده نقل شده که مجمع البحرین محل تلاقی دریای روم و دریای فارس است<span class="footnote" rel="1" title="تاریخ طبری، ج ۱، ص ۳۷۰">*</span>. </p> <p>اختلاف دیگری که وجود دارد در باره آن ماهی است. در بعضی<span class="footnote" rel="2" title="اصول کافی">*</span> آمده که ماهی بریان بوده. و در بیشتر روایات<span class="footnote" rel="3" title="الدر المنثور، ج ۴-ص ۲۳۹">*</span> آمده که ماهی شور بوده، و در مرسله قمی<span class="footnote" rel="4" title="الدر المنثور، ج ۴، ص ۲۳۴">*</span> و در روایات<span class="footnote" rel="5" title="الدر المنثور، ج ۴، ص ۲۳۱">*</span> مسلم و بخاری و نسایی و ترمذی و دیگران آمده که نزد تخته سنگ چشمه حیات بوده. حتی در روایت مسلم و غیر او آمده که آن آب، آب حیات بوده که هر کس از آن بخورد همیشه زنده می‌ماند و هیچ مرده بی جانی به آن نزدیک نمی‌شود مگر آنکه زنده می‌گردد، به همین جهت بوده که وقتی موسی و رفیقش نزدیک آن آب نشستند ماهی زنده شد... و در غیر این روایت آمده: رفیق موسی از آن آب وضو گرفت، از آب وضویش یک قطره به آن ماهی چکید و زنده‌اش کرد. و در دیگری آمده که یوشع از آن آب خورد در حالی که حق خوردن نداشت پس خضر چون او را با موسی بدید به جرم اینکه از آن آب نوشیده او را در یک کشتی بست و رهایش کرد او در نتیجه در میان امواج دریا سرگردان هست تا قیامت قیام کند. </p> <p>و در بعضی دیگر آمده: نزدیک صخره، چشمه حیات بوده، همان چشمه‌ای که خود           <code class="page" rel="13,492"/> خضر از آن نوشید-این قسمت را سایر روایات ندارند. </p> <p>و از جمله اختلافاتی که در این داستان هست این است که در چهار روایت صحیح مسلم، بخاری، نسایی، و ترمذی، و غیر آنها آمده که: ماهی به دریا افتاد و راه خود را پیش گرفت که برود، پس خداوند متعال آب را بر آن ماهی از جریان انداخت، در نتیجه ماهی در قطعه‌ای از آب که به صورت اطاقی درآمده بود محبوس شد... و در بعضی دیگر آمده که موسی بعد از آنکه از سفر با خضر برگشت اثر حرکت ماهی را دید، و آن را دنبال کرد، هر جا که می‌رفت موسی هم روی آب می‌رفت تا به جزیره‌ای از جزائر عرب رسیدند. </p> <p>و در حدیث طبری از ابن عباس آمده که: او، یعنی موسی، برگشت تا نزد تخته سنگ رسید، در آنجا ماهی را دید، ماهی فرار کرد و در آب به این سو و آن سو می‌رفت و خود را به دریا می‌زد. موسی هم او را دنبال نمود، با عصای خود به آب می‌زد و آب کنار می‌رفت تا او را بگیرد، از این به بعد ماهی هر جا که از دریا می‌گذشت خشک می‌شد و مانند تخته سنگ می‌گردید<span class="footnote" rel="1" title="تفسیر قمی، ج ۲، ص ۳۸">*</span>... بعضی از روایات هم این قسمت را ندارد. </p> <p>اختلاف دیگر، در محل ملاقات با خضر است، در بیشتر روایات آمده که موسی خضر را نزد تخته سنگ دید. و در بعضی آمده که ماهی را دنبال کرد تا بگیرد، به جزیره‌ای از جزائر دریا رسید، آنجا خضر را دیدار کرد. و در بعضی آمده که او را دید که روی آب نشسته، و یا تکیه داده است. </p> <p>اختلاف دیگر در این است که آیا رفیق موسی هم با موسی و خضر بود یا آن دو وی را رها نموده پی کار خود رفتند؟. </p> <p>اختلاف دیگر در کیفیت سوراخ کردن کشتی و کیفیت کشتن آن کودک و در کیفیت بر پا داشتن دیوار و در گنج نهفته در زیر آن است، لیکن اکثر روایات دارد که گنج مذکور لوحی از طلا بوده که‌ در آن مواعظی چند نوشته شده بوده. و در خصوص پدر صالح ظاهر بیشتر روایات این است که پدر بلافصل آن دو کودک بوده ولی در بعضی دیگر آمده که جد دهمی و در بعضی هفتمی بوده. و در بعضی آمده که میان آن کودک و آن پدر صالح هفتاد پدر فاصله بوده. و در بعضی از روایات آمده که هفتصد سال فاصله بوده. و اختلافات دیگری از این قبیل که در جهات مختلف این داستان وجود دارد. </p> <p>و در تفسیر قمی از محمد بن بلال از یونس در نامه‌ای که به حضرت رضا (ع)   <code class="page" rel="13,493"/> نوشته‌اند از آن جناب پرسیده‌اند از موسی و آن عالمی که نزدش رفت کدام عالم‌تر بودند؟ دیگر اینکه آیا جائز است که پیغمبری چون موسی که خودش حجت خدا بوده حجتی دیگر در زمان خود او بوده باشد؟ حضرت فرموده است: موسی نزد آن عالم رفت و او را در جزیره‌ای از جزایر دریا دیدار نمود که یا نشسته بود و یا تکیه داده بود، موسی سلام داد، و او معنای سلام را نفهمید، چون در همه روی زمین سلام دادن معمول نبود. </p> <p>پرسید تو کیستی؟ گفت: من موسی بن عمرانم، پرسید تو آن موسی بن عمرانی که خدا با او تکلم کرده؟ گفت آری. پرسید چه حاجت داری؟ گفت: آمده‌ام تا مرا از آن رشدی که تعلیم داده شده‌ای تعلیمم دهی. گفت: من موکل بر امری شده‌ام که تو طاقت آن را نداری، هم چنان که تو موظف به امری شده‌ای که من طاقتش را ندارم، -تا آخر حدیث<span class="footnote" rel="1" title="تفسیر عیاشی، ج ۲، ص ۳۳۴، ح ۴۸">*</span>. </p> <p>مؤلف: این معنا در اخبار دیگری، هم از طرق شیعه و هم سنی روایت شده. </p> <p>و در الدر المنثور است که حاکم-وی حدیث را صحیح دانسته-از ابی روایت کرده که رسول خدا (ص) فرمود: وقتی موسی خضر را دید مرغی آمد و منقار خود را در آب فرو برد، خضر به موسی گفت: می‌بینی که این مرغ با این عمل خود چه می‌گوید؟ گفت: چه می‌گوید. گفت می‌گوید: علم تو و علم موسی در برابر علم خدا در مثل مانند آبی می‌ماند که من با منقارم از دریا برمی‌دارم<span class="footnote" rel="2" title="تفسیر ابو الفتوح رازی، ج ۷، ص ۳۵۵">*</span>. </p> <p>مؤلف: داستان این مرغ در اغلب روایات این داستان آمده. </p> <p>و در تفسیر عیاشی از هشام بن سالم از ابو عبد اللَّه (ع) روایت کرده که فرمود: موسی عالمتر از خضر بود<span class="footnote" rel="3" title="تفسیر عیاشی، ج ۲، ص ۳۳۰، ح ۴۲ و ۴۳">*</span>. </p> <p>و در همان کتاب از ابو حمزه از امام باقر (ع) روایت شده که فرموده: جانشین موسی یوشع بن نون بوده و مقصود از <em>فتی</em> که در قرآن کریم آمده همو است<span class="footnote" rel="4" title="الدر المنثور، ج ۴-ص ۲۳۹">*</span>. </p> <p>باز در آن کتاب از عبد اللَّه بن میمون قداح از امام صادق از پدرش (ع) روایت آورده که فرمود: روزی موسی در میان جمعی از بزرگان بنی اسرائیل نشسته بود، مردی به او گفت: من احدی را سراغ ندارم که به خدا عالم‌تر از تو باشد. موسی هم گفت: من نیز سراغ ندارم. خدا بدو وحی فرستاد که چرا، بنده‌ام خضر از تو به من داناتر است. موسی تقاضا کرد تا       <code class="page" rel="13,494"/> بدو راهش بنماید. قضیه ماهی، نشانی میان موسی و خدا بود برای یافتن خضر که داستانش را قرآن کریم آورده<span class="footnote" rel="1" title="الدر المنثور، ج ۴، ص ۲۳۵">*</span>. </p> <p>مؤلف: این روایت با روایتی که آن دو را برابر می‌دانست مخالف است، و لذا باید حمل شود بر اینکه نوع علم آن دو مختلف بوده. </p> <h3> <span class="title" rel="18_82 18_81 18_80 18_60 18_61 18_62 18_63 18_64 18_65 18_66 18_67 18_68 18_69 18_70 18_71 18_72 18_73 18_74 18_75 18_76 18_77 18_78 18_79">چند روایت در مورد اینکه خداوند بعد از مرگ بنده صالح، جانشین او در مال و اولاد او می‌شود</span> </h3> <p> و <span class="phrase">در همان کتاب از ابی بصیر از امام صادق (ع) آمده که در ذیل جمله  <em rel="fa_18_80_7-7" data-sentence="63:208">فخشینا</em> فرموده: ترسید از اینکه آن پسرک بزرگ شود، و پدر و مادر خود را به کفر دعوت کند و آن دو به خاطر شدت محبتی که به وی داشتند دعوتش را بپذیرند<span class="footnote" rel="2" title="الدر المنثور، ج ۴-ص ۲۳۹">*</span>.</span> </p> <p>باز در آن کتاب از عثمان از مردی از امام صادق (ع) روایت کرده که در ذیل جمله <span class="aya" rel="18_81" data-words="1-10">فأردنا أن یبدلهما ربهما خیرا منه زکاة و أقرب رحما</span> فرموده: همین طور هم شد، زیرا صاحب دختری شدند که آن دختر پیغمبری زائید<span class="footnote" rel="3" title="تفسیر عیاشی، ج ۲، ص ۳۳۶، ح ۵۶ و ۵۹">*</span>. </p> <p>مؤلف: در اکثر روایات آمده که از آن دختر هفتاد پیغمبر-البته با واسطه-به دنیا آمد. </p> <p>و نیز در آن کتاب از اسحاق بن عمار روایت کرده که گفت: من از امام صادق  (ع) شنیدم که می‌فرمود: خداوند به خاطر صلاح مردی مؤمن فرزند او را هم اصلاح می‌کند، و خاندان خودش و بلکه اطرافیانش را حفظ می‌فرماید. و در سایه کرامت خدا مدام در حفظ خدا هستند. آن گاه به عنوان شاهد مثال داستان‌ <span class="aya" rel="18_82" data-words="5-6">لغلامین یتیمین</span> را ذکر کرد و فرمود: نمی‌بینی چگونه خدا صلاح پدر و مادر آن دو را با لطف و رحمت نسبت به آن دو شکر گذاشت؟<span class="footnote" rel="4" title="تفسیر عیاشی، ج ۲، ص ۳۳۰، ح ۴۲ و ۴۳">*</span>. </p> <p>و در همان کتاب از مسعدة بن صدقه از جعفر بن محمد از پدرانش (ع) روایت کرده که رسول خدا (ص) فرمود: خداوند، بعد از مرگ بنده صالح جانشین او در مال و اولاد او می‌شود، هر چند که اهل و اولاد او اهل و اولاد بدی باشند، آن گاه این آیه را: <span class="aya" rel="18_82" data-words="14-17">و کان أبوهما صالحا</span> تا به آخرش تلاوت فرمود<span class="footnote" rel="5" title="تفسیر عیاشی، ج ۲، ص ۳۳۹، ح ۶۸">*</span>. </p> <p>و در الدر المنثور است که ابن مردویه از جابر روایت کرده که گفت: رسول خدا  (ص) فرمود: خدا به خاطر صلاح آدمی، امر اولاد و اولاد اولاد و امر اهل خانه‌های پیرامون او را اصلاح می‌کند، و ما دام که در میان آنان است ایشان را حفظ         <code class="page" rel="13,495"/> می‌فرماید<span class="footnote" rel="1" title="تفسیر ابو الفتوح رازی، ج ۷، ص ۳۵۵">*</span>. </p> <p>مؤلف: روایات در این معنا بسیار زیاد است. </p> <p>و در کافی به سند خود از صفوان جمال روایت می‌کند که گفت: از امام صادق  (ع) از قول خدای عز و جل پرسیدم که می‌فرماید: <span class="aya" rel="18_82" data-words="1-13">و أما الجدار فکان لغلامین یتیمین فی المدینة و کان تحته کنز لهما</span> فرمود: اما آن گنج طلا و نقره نبود، بلکه چهار کلمه بود:1- لا اله الا اللَّه 2-کسی که به مرگ یقین دارد چطور به خود اجازه خنده می‌دهد؟3-کسی که یقین به حساب دارد هرگز قلبش خوشحال نمی‌گردد.4-کسی که به قدر، یقین دارد جز از خدا نمی‌هراسد<span class="footnote" rel="2" title="تفسیر عیاشی، ج ۲، ص ۳۳۶، ح ۵۶ و ۵۹">*</span>. </p> <p>مؤلف: روایات از طرق شیعه و اهل سنت زیاد رسیده که گنجی که‌ در زیر دیوار بود لوحی بوده که در آن چهار کلمه نقش شده بود. و در بیشتر آن روایات آمده که لوحی از طلا بوده، و این منافات با روایت صفوان که داشت: آن گنج از طلا و نقره نبود ندارد، چون مقصود امام در روایت مزبور این است که آن گنج از سنخ پول و درهم و دینار نبوده، متبادر از عبارت هم همین است. </p> <p>روایات مختلفی در تعیین کلماتی که گفتیم بر آن لوح مکتوب بوده وجود دارد، و لیکن بیشتر آنها در کلمه توحید و دو مساله قدر و مرگ اتفاق دارند. و در بعضی از آنها شهادت به رسالت خاتم الانبیاء (ص) هم ذکر شده، مانند روایتی که الدر المنثور از بیهقی در-کتاب شعب الایمان-از علی بن ابی طالب نقل کرده که در تفسیر جمله‌ <span class="aya" rel="18_82" data-words="9-13">و کان تحته کنز لهما</span> فرمود: لوحی از طلا بوده که در آن نوشته بوده لا اله الا اللَّه محمد رسول اللَّه، عجب است کار کسی که می‌گوید مرگ حق است و خوشحالی هم به خود راه می‌دهد، عجب است از کسی که می‌گوید آتش حق است و با اینحال می‌خندد، و عجب است از کار کسی که می‌گوید قدر حق است و غمگین می‌شود؟ و عجب است از کار کسی که می‌بیند وضع دنیا و دست به دست شدن و دگرگونی‌هایش را که در اهل خود دارد و به آن دل می‌بندد و اعتماد می‌کند؟. </p> 
