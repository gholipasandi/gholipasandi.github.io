<h3 class="ayas">سوره النور آیه‌های ۱۱ تا ۲۶</h3><code class="section" rel="24_11-26"/><h3>ترجمه آیات</h3> <p> <span class="trans" rel="24_11">همانا آن گروه منافقان که به شما مسلمین بهتان بستند می‌پندارید ضرری به آبروی شما می‌رسد بلکه خیر و ثواب نیز خواهید یافت و هر یک از آنها به عقاب اعمال خود خواهند رسید و آن کس از منافقان که رأس و منشا این بهتان بزرگ گشت هم او به عذابی سخت معذب خواهد شد.  «۱۱» </span><span class="trans" rel="24_12">آیا سزاوار این نبود که شما مؤمنان زن و مردتان چون از منافقان چنین بهتان و دروغها شنیدید حسن ظنتان درباره یکدیگر بیشتر شده و گویید این دروغی است آشکار؟ !.  «۱۲» </span><span class="trans" rel="24_13">چرا منافقان بر ادعای خود چهار شاهد اقامه نکردند پس در حالی که شاهد نیاوردند البته نزد خدا مردمی دروغگویند.  «۱۳» </span><span class="trans" rel="24_14">و اگر فضل و رحمت خدا در دنیا و عقبی شامل حال شما مؤمنان نبود به مجرد خوض در این گونه سخنان به شما عذاب سخت می‌رسید.  «۱۴» </span><span class="trans" rel="24_15">زیرا شما آن سخنان منافقان را از زبان یکدیگر تلقی کرده و حرفی بر زبان می‌گویید که علم به آن ندارید و این کار را سهل و کوچک می‌پندارید در صورتی که نزد خدا بسیار بزرگ است.  «۱۵» </span><span class="trans" rel="24_16">چرا به محض شنیدن این سخن نگفتید که هرگز ما را تکلم به این روا نیست؟ خداوندا منزهی تو، این بهتان بزرگ و تهمت محض است.  «۱۶» </span><span class="trans" rel="24_17">خدا به شما مؤمنان موعظه می‌کند و زنهار دیگر اگر اهل ایمانید گرد این سخن نگردید.  «۱۷» </span><span class="trans" rel="24_18">و خدا آیات خود را برای شما بیان فرمود که او به حقایق امور و سرایر خلق دانا و به مصالح بندگان و نظام عالم آگاه است.  «۱۸» </span><span class="trans" rel="24_19">آنان که دوست می‌دارند که در میان اهل ایمان کار منکری را اشاعه و شهرت دهند آنها را در دنیا و آخرت عذاب دردناک خواهد بود و خدا می‌داند و شما نمی‌دانید.  «۱۹» </span><span class="trans" rel="24_20">و اگر فضل و رحمت خدا و رأفت و مهربانی او شامل حال شما مؤمنان نبود در عقابتان عجله می‌کرد ولی او رؤوف و رحیم است. <code class="page" rel="15,127"/> «۲۰» </span><span class="trans" rel="24_21"> ای کسانی که به خدا ایمان آورده‌اید مبادا پیروی شیطان کنید که هر کس قدم به قدم از پی شیطان رفت او به کار زشت و منکرش واداشت و اگر فضل و رحمت خدا نبود احدی از شما پاک و پاکیزه نمی‌شد و لیکن خدا هر کس را می‌خواهد منزه و پاک می‌کند که خدا شنوا و دانا است.  «۲۱» </span><span class="trans" rel="24_22">و نباید صاحبان ثروت و نعمت درباره خویشاوندان خود و مسکینان و مهاجران راه خدا از بخشش و انفاق کوتاهی کنند باید مؤمنان همیشه بلند همت بوده و نسبت به خلق عفو و گذشت پیشه کنند و از بدیها درگذرند آیا دوست نمی‌دارید که خدا هم در حق شما مغفرت و احسان کند که خدا بسیار آمرزنده و مهربان است.  «۲۲» </span><span class="trans" rel="24_23">کسانی که به زنان با ایمان عفیف بی خبر از کار بد، تهمت بستند محققا در دنیا و آخرت ملعون شدند و هم آنان به عذاب سخت معذب خواهند شد.  «۲۳» </span><span class="trans" rel="24_24">بترسید از روزی که زبان و دست و پای ایشان بر اعمال آنها گواهی دهد.  «۲۴» </span><span class="trans" rel="24_25">که در آن روز خدا حساب و کیفر آنها را تمام و کامل خواهد پرداخت.  «۲۵» </span><span class="trans" rel="24_26">زنان بد کار و ناپاک شایسته مردانی بدین صفتند و مردان زشتکار ناپاک شایسته زنانی بدین صفتند و بالعکس زنانی پاکیزه و نیکو لایق مردانی چنین و مردانی پاکیزه و نیکو لایق زنانی به همین گونه‌اند و این پاکیزگان از سخنان بهتان که ناپاکان درباره‌شان می‌گویند منزهند و از خدا به ایشان آمرزش می‌رسد و رزق آنها نیکو است.  «۲۶» </span></p>                           <h3>بیان آیات‌ <span class="title" rel="24_11 24_15 24_12 24_13 24_14 24_16 24_17 24_18 24_19 24_20 24_21 24_22 24_23 24_24 24_25 24_26">بیان آیات مربوط به داستان افک</span> </h3> <p> این آیات به داستان افک اشاره می‌کند، که اهل سنت آن را مربوط به عایشه ام المؤمنین دانسته‌اند، ولی شیعه آن را درباره ماریه قبطیه مادر ابراهیم معتقد است، همان ماریه که <em>مقوقس</em> پادشاه مصر او را به عنوان هدیه برای رسول خدا (ص) فرستاد، و هر دو حدیث-چه آن حدیثی که از سنی‌ها است و چه آن حدیثی که از شیعه‌ها رسیده-خالی از اشکال نیست، که هم خودش و هم اشکالش در بحث روایتی خواهد آمد- ان شاء اللَّه تعالی. </p> <p>پس بهتر این است که به بحث پیرامون متن آیات پرداخته و به کلی فعلا از روایات صرف نظر کنیم، ولی در عین حال این نکته را باید مسلم بدانیم که افک مورد بحث مربوط به یکی از خانواده‌های رسول خدا (ص) بوده، حال یا همسرش و یا کنیز ام ولدش که شاید همین نکته هم به طور اشاره از جمله‌ <span class="aya" rel="24_15" data-words="12-19">و تحسبونه هینا و هو عند الله عظیم</span> <code class="page" rel="15,128"/> استفاده شود و همچنین از آیات این داستان که می‌رساند مطلب در میان مسلمانان شهرت یافت، و سر و صدا به راه انداخت و اشارات دیگری که در آیات هست این معنا فهمیده می‌شود. </p> <p>و از آیات بر می‌آید که به بعضی از خانواده رسول خدا (ص) نسبت فحشاء دادند و نسبت دهندگان چند نفر بوده و داستان را در میان مردم منتشر کرده و دست به دست گردانده‌اند، و نیز به دست می‌آید که بعضی از منافقین یا بیماردلان در اشاعه این داستان کمک کرده‌اند، چون به طور کلی اشاعه فحشاء در میان مؤمنین را دوست می‌داشتند، و لذا خدا این آیات را نازل کرده، و از رسول خدا (ص) دفاع فرمود. </p> <p> <span class="aya" rel="24_11" data-words="1-6">إن الذین جاؤ بالإفک عصبة منکم...</span> کلمه <em>افک</em> -به طوری که راغب گفته-به معنای مطلق دروغ است، و معنایش در اصل، هر چیزی است که از وجهه اصلی‌اش منحرف شود، وجهه‌ای که باید دارای آن باشد، مانند اعتقاد منحرف از حق به سوی باطل و عمل منحرف از صحت و پسندیدگی به سوی قباحت و زشتی، و کلام بر گشته از صدق به سوی کذب و در کلام خدای تعالی در همه این معانی و موارد استعمال شده<span class="footnote" rel="1" title="مفردات راغب، ماده &lt;em&gt;افک&lt;/em&gt; ">*</span>. </p> <p>و <span class="phrase">نیز راغب می‌گوید: کلمه <em rel="fa_24_11_5-5" data-sentence="23:138">عصبه</em> به معنای جماعت دست به دست هم داده و متعصب است<span class="footnote" rel="2" title="مفردات راغب، ماده &lt;em&gt;عصب&lt;/em&gt; ">*</span>.</span> و بعضی<span class="footnote" rel="3" title="روح المعانی، ج ۱۸، ص ۱۱۴">*</span> دیگر گفته‌اند: در عدد ده تا چهل استعمال می‌شود. </p> <p>خطاب در آیه شریفه و آیات بعدی‌اش به مؤمنین است، آن مؤمنینی که ظاهر ایمان را دارند، چه اینکه واقعا هم ایمان داشته‌اند، یا منافق بوده‌اند و در دل مرض داشته‌اند، و اما قول بعضی<span class="footnote" rel="4" title="روح المعانی، ج ۱۸، ص ۱۱۵">*</span> از مفسرین که گفته‌اند مخاطب‌به چهار خطاب اول، و یا تنها مخاطب به خطاب دوم و سوم و چهارم رسول خدا (ص) و آن زن و مرد متهم است صحیح نیست، زیرا مستلزم تفکیک میان خطابهایی است که در ده آیه اول از آیات مورد بحث قرار دارند، چون بیشتر خطابهای مذکور که بیست و چند خطاب است متوجه عموم مؤمنین است، و با این حال بدون شک معنا ندارد چهار و یا سه خطاب اول آن، متوجه افراد معینی باشد. </p> <p>بدتر از این حرف سخن بعضی<span class="footnote" rel="5" title="مجمع البیان، ج ۷، ص ۱۳۱ به نقل از حسن">*</span> دیگر است که گفته‌اند: خطابهای چهارگانه و یا           <code class="page" rel="15,129"/> سه‌گانه‌ای که گفته شد، به مؤمنینی است که از این پیش آمد متاثر شده بودند، چون علاوه بر اینکه همان اشکال تفکیک در سیاق لازم می‌آید، گزاف گویی نیز هست،  (چون نه وجهی برایش متصور است و نه دلیلی بر آن هست). </p> <p>و معنای آیه این است که کسانی که این دروغ را تراشیدند-لام در کلمه <em>الافک</em>  لام عهد است-جماعت معدودی از شما هستند، که با هم تبانی و ارتباط دارند. و این تعبیر خود اشاره است به اینکه در این تهمت توطئه‌ای در کار بوده، مبنی بر اینکه این دروغ را بتراشند، و آن را اشاعه هم بدهند، تا قداست و نزاهت رسول خدا (ص) را لکه‌دار ساخته، و او را در میان مردم رسوا سازند. </p> <p>پس معلوم شد که جمله مذکور فایده‌ای را افاده می‌کند و آن طور که بعضی<span class="footnote" rel="1" title="مجمع البیان، ج ۷، ص ۱۳۱">*</span> پنداشته و گفته‌اند از باب تسلیت رسول خدا (ص)، و یا تسلیت آن جناب و مؤمنین متاثر از این پیشامد نیست، چون سیاق با تسلیت سازگار نیست. </p> <h3> <span class="title" rel="24_11">شناخته و رسوا شدن عناصر فاسد، برای مجتمع صالح و اسلامی خیر است‌ <span class="aya" rel="24_11" data-words="7-10">لا تحسبوه شرا لکم...</span> </span> </h3> <p> <span class="aya" rel="24_11" data-words="7-14">لا تحسبوه شرا لکم بل هو خیر لکم</span> -مقتضای اینکه گفتیم خطاب متوجه عموم مؤمنین است، و مراد از آن نفی شریت و اثبات خیریت این پیشامد است، این است که یکی از سعادتهای مجتمع صالح این است که اهل ضلالت و فساد در آن مجتمع شناخته شوند، تا جامعه نسبت به وضع آنها بصیرت پیدا کند، و برای اصلاح این اعضای فاسده دست به اقدام زند، مخصوصا در مجتمع دینی که سر و کارش با وحی آسمانی است، و در هر پیشامدی وحیی بر آنان نازل می‌شود، و ایشان را موعظه و تذکر می‌دهد که چگونه از این پیشامد استفاده کنند، و دیگر نسبت به امور خود سهل‌انگاری و غفلت روا ندارند، بلکه در امر دین خود و هر مهم دیگر زندگیشان احتیاط کنند. </p> <p>دلیل بر این معنا، جمله‌ <span class="aya" rel="24_11" data-words="15-21">لکل امرئ منهم ما اکتسب من الإثم</span> است، چون اثم عبارت است از آثار سویی که بعد از گناه برای آدمی باقی می‌ماند، پس ظاهر جمله این است که آنهایی که این تهمت را زده بودند به آثار سوء عملشان شناخته می‌شوند، و از دیگران متمایز می‌گردند و در نتیجه به جای اینکه رسول خدا (ص) را رسوا کنند خود مفتضح می‌شوند. </p> <p>و اما قول مفسری<span class="footnote" rel="2" title="سوره نساء، آیه ۷۹">*</span> که گفته: مراد از خیر بودن این پیشامد برای متهمین ، این است که خدا به خاطر این تهمت اجرشان می‌دهد، هم چنان که مرتکبین آن را رسوا می‌کند، در   <code class="page" rel="15,130"/> صورتی درست است که خطاب در آیه متوجه خصوص متهمین باشد، و خواننده محترم در نظر دارد که گفتیم چنین نیست. <span class="aya" rel="24_11" data-words="22-29">و الذی تولی کبره منهم له عذاب عظیم</span> <span class="phrase">مفسرین<span class="footnote" rel="1" title="سوره آل عمران، آیه ۲۶">*</span> کلمه <em rel="fa_24_11_25-25" data-sentence="81:249">کبره</em> را به معنای معظم تهمت معنا کرده‌اند، و ضمیر آن را به تهمت بر گردانده و گفته‌اند: معنایش این است: کسی که معظم این افک و مسئولیت بیشتر آن را گردن گرفته باشد و از میان تهمت زنندگان از همه بیشتر آن را در میان مردم اشاعه داده باشد عذابی عظیم خواهد داشت.</span> </p> <h3> <span class="title" rel="24_11 24_12 24_13 24_14 24_15 24_16 24_17 24_18 24_19 24_20 24_21 24_22 24_23 24_24 24_25 24_26">توبیخ کسانی که وقتی اتهام دروغ (افک) را شنیدند آن را رد و تکذیب نکردند و بدون تحقیق و علم آن را شایع ساختند</span> </h3> <p> <code class="aya" rel="24_12"/> <span class="aya" rel="24_12" data-words="1-15">لو لا إذ سمعتموه ظن المؤمنون و المؤمنات بأنفسهم خیرا و قالوا هذا إفک مبین</span> این آیه توبیخ کسانی است که وقتی داستان افک را شنیدند آن را رد ننمودند، و متهمین را اجل از چنین اتهامی ندانسته و نگفتند که این صرفا افترایی است آشکار. </p> <p>جمله‌ <span class="aya" rel="24_12" data-words="5-9">ظن المؤمنون و المؤمنات بأنفسهم</span> از باب به کار بردن اسم ظاهر در جای ضمیر است، و اصل آن و لو لا ظننتم بانفسکم بوده و اگر اینطور نفرمود و آن طور فرمود برای این بود که بر علت حکم دلالت کند و بفهماند که صفت ایمان طبعا مؤمن را از فحشاء و منکرات عملی و زبانی رادع و مانع است پس کسی که متصف به ایمان است باید به افراد دیگری که چون او متصف به ایمان هستند ظن خیر داشته باشد، و درباره آنان بدون علم سخنی نگوید، زیرا همه اهل ایمان همچون شخص واحدی هستند که متصف به ایمان و لوازم و آثار آن است. </p> <p>بنا بر این، معنای آیه چنین می‌شود که چرا وقتی افک را شنیدید به جای اینکه نسبت به مؤمنین متهم، حسن ظن داشته باشید، به تراشنده افک، حسن ظن پیدا کردید و بدون علم در باره اهل ایمان سخنی گفتید؟. </p> <p>و اینکه فرمود: <span class="aya" rel="24_12" data-words="12-15">قالوا هذا إفک مبین</span> معنایش این است که شما مؤمنین و مؤمنات که شنونده افک بودید نگفتید که این مطلب افک و دروغی است آشکار، با اینکه بر حسب قاعده دینی خبری که مخبر آن علمی بدان ندارد، و ادعایی که مدعی آن شاهدی بر آن ندارد، محکوم به کذب است، چه اینکه در واقع هم دروغ باشد، یا آنکه در واقع راست باشد، دلیل بر این معنایی که ما کردیم جمله‌ <span class="aya" rel="24_13" data-words="7-15">فإذ لم یأتوا بالشهداء فأولئک عند الله هم الکاذبون</span> است، که   <code class="page" rel="15,131"/> می‌فرماید: وقتی مدعی، شاهد نیاورد، نزد خدا-شرعا-محکوم است به دروغگویی. </p> <p><code class="aya" rel="24_13"/> <span class="aya" rel="24_13" data-words="1-15">لو لا جاؤ علیه بأربعة شهداء فإذ لم یأتوا بالشهداء فأولئک عند الله هم الکاذبون</span> یعنی اگر در آنچه می‌گویند و نسبت می‌دهند راستگو باشند، باید بر گفته خود شاهد بیاورند و شهود چهارگانه را که گفتیم شهود در زنا هستند حاضر سازند، پس وقتی شاهد نیاورند شرعا محکومند به کذب، برای اینکه ادعای بدون شاهد کذب است و افک. </p> <p><code class="aya" rel="24_14"/> <span class="aya" rel="24_14" data-words="1-18">و لو لا فضل الله علیکم و رحمته فی الدنیا و الآخرة لمسکم فیما أفضتم فیه عذاب عظیم</span>  <em>افاضه</em> در حدیث به معنای سر و صدا راه انداختن و تعقیب کردن یک داستان است و اینکه فرمود: اگر فضل خدا نبود... عطف است بر جمله‌ <span class="aya" rel="24_12" data-words="1-4">لو لا إذ سمعتموه...</span> و در جمله مورد بحث بار دیگر به مؤمنین حمله شده است و اگر فضل و رحمت خدا را مقید به دنیا و آخرت کرده برای این بوده که دلالت کند بر اینکه عذابی که در ذیل آیه می‌آید عذاب دنیا و آخرت (هر دو) است. </p> <p>و معنای آیه این است که اگر فضل و رحمت خدا در دنیا و آخرت متوجه شما نمی‌شد، به خاطر این خوض و تعقیبی که درباره داستان افک کردید، عذاب عظیمی در دنیا و آخرت به شما می‌رسید. </p> <p><code class="aya" rel="24_15"/> <span class="aya" rel="24_15" data-words="1-11">إذ تلقونه بألسنتکم و تقولون بأفواهکم ما لیس لکم به علم...</span> <span class="phrase">ظرف <em>اذ</em> متعلق به جمله <em rel="fa_24_14_16-16" data-sentence="30:5">افضتم</em> است.</span> و تلقی قول، به معنای گرفتن و پذیرفتن سخنی است که به انسان القاء می‌کنند و اگر تلقی را مقید به السنة کرد، برای این بود که دلالت کند بر اینکه داستان افک صرف انتقال سخنی از زبانی به زبانی دیگر است، بدون اینکه درباره آن سخن، تدبر و تحقیقی به عمل آورند. </p> <p>و بنا بر این، اینکه فرمود: <span class="aya" rel="24_15" data-words="4-11">و تقولون بأفواهکم ما لیس لکم به علم</span> از قبیل عطف تفسیری است که همان تلقی را تفسیر می‌کند. و باز اگر گفتن را مقید به دهانها کرد برای اشاره به این بود که قول عبارت است از گفتن بدون تحقیق و تبین قلبی، که جز دهانها ظرف و موطنی ندارد و از فکر و اندیشه و تحقیق سر چشمه نگرفته است. </p> <p>و معنای آیه این است که شما بدون اینکه درباره آنچه شنیده‌اید تحقیقی کنید، و علمی به دست آورید، آن را پذیرفتید و در آن خوض کرده دهان به دهان گردانیدید و منتشر ساختید. </p> <p>و اینکه فرمود: <span class="aya" rel="24_15" data-words="12-19">و تحسبونه هینا و هو عند الله عظیم</span> معنایش این است که شما این<code class="page" rel="15,132"/> رفتار خود را کاری ساده پنداشتید و حال آنکه نزد خدا کار بس عظیمی است، چون بهتان و افتراء است علاوه بر این بهتان به پیغمبر خدا (ص) است، چون شیوع افک در باره آن جناب در میان مردم باعث می‌شود که آن حضرت در جامعه رسوا گشته و امر دعوت دینی‌اش تباه شود. </p> <p><code class="aya" rel="24_16"/> <span class="aya" rel="24_16" data-words="1-16">و لو لا إذ سمعتموه قلتم ما یکون لنا أن نتکلم بهذا، سبحانک هذا بهتان عظیم</span> <span class="phrase">این آیه عطف است بر آیه‌ <span class="aya" rel="24_12" data-words="1-4">لو لا إذ سمعتموه...</span> و در آن برای با رسوم به مؤمنین حمله شده، و ایشان را توبیخ می‌فرماید که چرا چنین نگفتید؟ و کلمه <em rel="fa_24_16_13-13" data-sentence="193:148">سبحانک</em> در این میان، کلمه‌ای است معترضه، و این از ادب قرآن کریم است که هر جا می‌خواهد کسی را منزه از عیب معرفی کند، برای رعایت ادب نخست خدا را منزه می‌کند.</span> </p> <p><span class="phrase">کلمه <em rel="fa_24_16_15-15" data-sentence="5:259">بهتان</em> به معنای افتراء است، و اگر آن را بهتان نامیده‌اند، چون شخص مورد افتراء را مبهوت می‌کند که یا للعجب من کی چنین حرفی را زده و یا چنین کاری را کرده‌ام؟ و اگر آن را بهتانی عظیم خوانده، بدین جهت بوده که تهمت مربوط به ناموس، آن هم ناموس متعلق به رسول خدا (ص) بوده.</span> و بهتان بودنش بدین سبب بوده که اخباری بدون علم و ادعایی بدون شاهد بوده، آن شاهدی که شرحش در ذیل جمله‌ <span class="aya" rel="24_13" data-words="7-15">فإذ لم یأتوا بالشهداء فأولئک عند الله هم الکاذبون</span> گذشت. و معنای آیه روشن است. </p> <p><code class="aya" rel="24_17"/><code class="aya" rel="24_18"/> <span class="aya" rel="24_17" data-words="1-6">یعظکم الله أن تعودوا لمثله أبدا</span>... <span class="aya" rel="24_18" data-words="6-9">و الله علیم حکیم</span> این دو آیه اندرز می‌دهد که تا ابد چنین عملی را تکرار نکنند. و معنای دو آیه روشن است. </p> <p><code class="aya" rel="24_19"/> <span class="aya" rel="24_19" data-words="1-9">إن الذین یحبون أن تشیع الفاحشة فی الذین آمنوا...</span> اگر این آیه با آیات راجع به افک نازل شده باشد و متصل به آنها باشد و مربوط به نسبت زنا به مردم دادن و شاهد نیاوردن باشد، قهرا مضمونش تهدید تهمت زنندگان است، چون افک از مصادیق فاحشه است، و اشاعه آن در میان مؤمنین به خاطر این بوده که دوست می‌داشتند عمل زشت و هر فاحشه‌ای در بین مؤمنین شیوع یابد. </p> <p><span class="phrase">پس مقصود از <em rel="fa_24_19_6-6" data-sentence="12:161">فاحشه</em> مطلق فحشاء است، چون زنا و قذف و امثال آن، و دوست داشتن اینکه فحشاء و قذف در میان مؤمنین شیوع پیدا کند، خود مستوجب عذاب الیم در دنیا و آخرت برای دوست دارنده است.</span> </p> <p>و <span class="phrase">بنا بر این، دیگر علت ندارد که ما عذاب در دنیا را حمل بر حد کنیم، چون دوست داشتن شیوع گناه در میان مؤمنین حد نمی‌آورد، بله اگر لام در <em rel="fa_24_19_6-6" data-sentence="133:211">الفاحشة</em> را برای عهد بدانیم، و مراد از فاحشه را هم قذف تنها بگیریم، و حب شیوع را کنایه از قصد شیوع و خوض و<code class="page" rel="15,133"/> دهن به دهن گرداندن قذف بدانیم، در آن صورت ممکن است عذاب را حمل بر حد کرد.</span> ولی سیاق با آن نمی‌سازد. </p> <p>علاوه بر این قذف به مجرد ارتکاب حد می‌آورد، و جهت ندارد که ما آن را مقید به قصد شیوع کنیم، و نکته‌ای هم که موجب این کار باشد در بین نیست. </p> <p> <span class="aya" rel="24_19" data-words="17-23">و الله یعلم و أنتم لا تعلمون</span> -این جمله تاکید و بزرگ داشت عملی است که موجب سخط و عذاب خدا است، هر چند مردم از بزرگی آن بی خبر باشند. </p> <p><code class="aya" rel="24_20"/> <span class="aya" rel="24_20" data-words="1-8">و لو لا فضل الله علیکم و رحمته</span> این جمله تکرار همان امتنانی است که قبلا هم یادآور شده بود، و معنایش روشن است. </p> <p><code class="aya" rel="24_21"/> <span class="aya" rel="24_21" data-words="1-18">یا أیها الذین آمنوا لا تتبعوا خطوات الشیطان و من یتبع خطوات الشیطان فإنه یأمر بالفحشاء و المنکر</span> تفسیر این آیه در ذیل آیه 208 از سوره بقره در جلد دوم این کتاب گذشت. </p> <h3> <span class="title" rel="24_21 24_11 24_12 24_13 24_14 24_15 24_16 24_17 24_18 24_19 24_20 24_22 24_23 24_24 24_25 24_26">اگر فضل و رحمت خدا بر شما نبود هیچیک از شما هرگز پاک و تزکیه نمی‌شد</span> </h3> <p> <span class="aya" rel="24_21" data-words="19-32">و لو لا فضل الله علیکم و رحمته ما زکی منکم من أحد أبدا...</span> در این آیه باز هم به یاد آوری امتنان به فضل و رحمت بازگشت شده و این اهتمام خود مؤید این احتمال است که افک مورد بحث در آیه مربوط به رسول خدا (ص) بوده، و اهتمام به خاطر احترامی است که آن جناب نزد خدای سبحان داشته است. </p> <p>در این آیه که برای بار سوم امتنان به فضل و رحمت یادآوری می‌شود، جواب لو لا را آورده، و فرموده اگر فضل و رحمت خدا به شما نبود هیچ یک از شما ابدا تزکیه و پاک نمی‌شد و این معنایی است که عقل هم بر آن دلالت دارد، چون افاضه کننده خیر و سعادت تنها خدای سبحان است، و تعلیم قرآنی نیز آن را افاده می‌کند، هم چنان که در جای دیگر فرموده: <span class="aya" rel="3_26" data-words="22-23">بیدک الخیر</span><span class="footnote" rel="1" title="گوش و چشم و پوستشان علیه ایشان شهادت می‌دهند به آنچه می‌کردند سوره حم سجده، آیه ۲۰">*</span> -خیر تنها به دست تو است و نیز فرموده: <span class="aya" rel="4_79" data-words="1-6">ما أصابک من حسنة فمن الله</span><span class="footnote" rel="2" title="گوش و چشم و قلب و همه اینها مسئول آن بوده‌اند، سوره اسری، آیه ۳۶">*</span> - آنچه خیر به تو می‌رسد از خدا است . </p> <p>و اینکه فرموده: <span class="aya" rel="24_21" data-words="33-42">و لکن الله یزکی من یشاء و الله سمیع علیم</span> اعراض از مطالب قبلی است، و حاصلش این است که خدای تعالی هر که را بخواهد تزکیه می‌کند. پس امر منوط به مشیت او است، و مشیت او تنها به تزکیه کسی تعلق می‌گیرد که استعداد آن را داشته، و به زبان استعداد آن را درخواست کند، که جمله‌ <span class="aya" rel="24_21" data-words="39-42">و الله سمیع علیم</span> اشاره به همین درخواست به     <code class="page" rel="15,134"/> زبان استعداد است، یعنی، خدا شنوای خواسته کسی است که تزکیه را به زبان استعداد درخواست کند، و دانا به حال کسی است که استعداد تزکیه را دارد. </p> <p><code class="aya" rel="24_22"/> <span class="aya" rel="24_22" data-words="1-19">و لا یأتل أولوا الفضل منکم و السعة أن یؤتوا أولی القربی و المساکین و المهاجرین فی سبیل الله...</span> کلمه <em>ایتلاء</em> به معنای تقصیر و ترک و سوگند است، و هر سه معنا با هم تناسب دارند، و معنای آیه این است که صاحبان فضل و سعه یعنی توانگران از شما نباید در دادن اموال خود به خویشاوندان و مساکین و مهاجرین در راه خدا کوتاهی کنند. و یا معنایش این است که توانگران چنین کاری را ترک نکنند و یا این است که توانگران هیچ وقت سوگند نخورند که دیگر به نامبردگان چیزی نمی‌دهیم، و لیعفوا عنهم و لیصفحوا-اگر هم از نامبردگان عمل ناملایمی دیدند صرف نظر کنند، و ببخشایند . آن گاه توانگران را تحریک نموده و می‌فرماید: <span class="aya" rel="24_22" data-words="24-34">أ لا تحبون أن یغفر الله لکم و الله غفور رحیم</span> -مگر دوست نمی‌دارید که خدا هم بر شما ببخشاید؟ و خدا آمرزنده و مهربان است . </p> <p>در این آیه بنا به فرضی که با آیات افک نازل شده و متصل به آنها باشد، دلالت بر این معنا است که یکی از مؤمنین تصمیم گرفته بوده که احسان همیشه خود را از کسانی که مرتکب افک شده‌اند قطع کند، و خدای تعالی او را از این عمل نهی کرده، و سفارش اکید فرموده که هم چنان احسان خود را ادامه دهد، که باز هم بیانی در این باره خواهد آمد. </p> <h3> <span class="title" rel="24_11 24_12 24_13 24_14 24_15 24_16 24_17 24_18 24_19 24_20 24_21 24_22 24_23 24_24 24_25 24_26">کسانی که زنان مؤمنه محصنه را متهم به زنا می‌کنند در دنیا و آخرت لعنت شده و عذابی عظیم دارند</span> </h3> <p> <code class="aya" rel="24_23"/> <span class="aya" rel="24_23" data-words="1-15">إن الذین یرمون المحصنات الغافلات المؤمنات لعنوا فی الدنیا و الآخرة و لهم عذاب عظیم</span> اینکه از مؤمنات سه صفت را بر شمرده، به منظور دلالت بر عظمت معصیت بوده، چون صفت شوهر داشتن و عفت و غفلت و ایمان هر یک سبب تامی هستند برای اینکه نسبت زنا را ظلم، و نسبت دهنده را ظالم و متهم بی گناه را مظلوم جلوه دهند، تا چه رسد به اینکه همه آن صفات با هم جمع باشند، یعنی زن متهم به زنا، هم شوهردار باشد، هم عفیف، هم با ایمان، و هم غافل از چنین نسبت که در این صورت نسبت زنا به او دادن ظلمی بزرگتر، و گناهی عظیم‌تر خواهد بود، و کیفرش لعنت در دنیا و آخرت، و عذاب عظیم خواهد بود، ولی این آیه شریفه هر چند که در جمله آیات افک نازل شده باشد مضمونش عام است، و تنها مربوط به خصوص داستان افک به خانواده رسالت نیست، هر چند که سبب نزولش آن داستان باشد. </p> <p><code class="aya" rel="24_24"/> <span class="aya" rel="24_24" data-words="1-11">یوم تشهد علیهم ألسنتهم و أیدیهم و أرجلهم بما کانوا یعملون .</span> <span class="phrase">ظرف <em rel="fa_24_24_1-1" data-sentence="4:35">یوم</em> متعلق است به عذاب عظیم در آیه قبل.</span> <code class="page" rel="15,135"/>و مراد از جمله‌ <span class="aya" rel="24_24" data-words="9-11">بما کانوا یعملون</span> به مقتضای اطلاقی که دارد مطلق اعمال زشت است، -هم چنان که دیگران هم گفته‌اند-نه خصوص نسبت‌های زشت و ناروا تا شهادت زبان و دست و پا شهادت به عمل رمی و نسبت ناروا باشد پس مقصود از شهادت، شهادت اعضای بدن بر گناهان و همه معاصی است، البته هر عضوی به آن گناهی شهادت می‌دهد که مناسب با خود او است، پس گناه اگر از سنخ گفتار باشد، مانند قذف (نسبت زنا دادن)، دروغ، غیبت و امثال آن روز قیامت زبانها به آن شهادت می‌دهند، و هر چه از قبیل افعال باشد، همچون سرقت و راه رفتن برای سخن چینی و سعایت و امثال آن، بقیه اعضاء بدان گواهی می‌دهند و چون بیشتر گناهان به وسیله دست و پا انجام می‌شود از این رو آن دو را نام برده. </p> <p>و در حقیقت شاهد بر هر عملی خود آن عضوی است که عمل از او سرزده هم چنان که‌آیه‌ <span class="aya" rel="41_20" data-words="5-14">شهد علیهم سمعهم و أبصارهم و جلودهم بما کانوا یعملون</span><span class="footnote" rel="1" title="تو از این معنا در غفلت بودی، ما پرده غفلتت را بر داشتیم، اینک امروز تیز می‌بینی سوره ق، آیه ۲۲">*</span> و آیه‌ <span class="aya" rel="17_36" data-words="9-19">إن السمع و البصر و الفؤاد کل أولئک کان عنه مسؤلا</span><span class="footnote" rel="2" title="و ایمان آوردید تا از گناهانتان ببخشاید سوره احقاف، آیه ۳۱">*</span> و آیه‌ <span class="aya" rel="36_65" data-words="1-13">الیوم نختم علی أفواههم و تکلمنا أیدیهم و تشهد أرجلهم بما کانوا یکسبون</span><span class="footnote" rel="3" title="امروز مهر بر زبانها می‌زنیم (چون احتیاج نداریم که زبان آنان اقرار کند) بلکه دستشان با ما حرف می‌زند، و پاهاشان گواهی می‌دهد به آنچه که کسب می‌کردند سوره یس، آیه ۶۵">*</span> نیز به این معنا اشاره دارند، و به زودی بحث جداگانه‌ای درباره شهادت اعضاء در روز قیامت در تفسیر سوره <em>حم سجده</em> ان شاء اللَّه تعالی خواهد آمد. </p> <h3> <span class="title" rel="24_11 24_12 24_13 24_14 24_15 24_16 24_17 24_18 24_19 24_20 24_21 24_22 24_23 24_24 24_25 24_26">معنای اینکه فرمود در آخرت می‌دانند که خدا حق مبین است</span> </h3> <p> <code class="aya" rel="24_25"/> <span class="aya" rel="24_25" data-words="1-12">یومئذ یوفیهم الله دینهم الحق، و یعلمون أن الله هو الحق المبین</span> <span class="phrase">مراد از <em rel="fa_24_25_4-4" data-sentence="8:253">دین</em> جزاء است، هم چنان که در جمله‌ <span class="aya" rel="1_4" data-words="1-3">مالک یوم الدین</span><span class="footnote" rel="4" title="سوره حمد، آیه ۴">*</span> نیز به همین معنا است، و کلمه <em rel="fa_24_25_2-2" data-sentence="251:49">یوفیه</em> به معنای اداء و پرداختن چیزی است به تمام و کمال.</span> و معنای این آیه است که در روز قیامت خداوند پاداش و کیفر حق آنان را به تمام و کمال می‌دهد، و آن وقت می‌فهمند که خدا حق مبین است. </p> <p><span class="phrase">این از نظر اتصال آیه به ما قبل، و وقوعش در سیاق آیات قبلی بود، و اگر نه از نظر اینکه خودش آیه‌ای است مستقل، ممکن است بگوییم: مراد از <em rel="fa_24_25_4-4" data-sentence="133:361">دین</em> ، آن معنایی است که مرادف با کلمه <em>ملت و کیش</em> است، یعنی سنت زندگی که در این صورت آیه شریفه در         <code class="page" rel="15,136"/> مقام بیان معنایی عالی خواهد بود، و آن این است که روز قیامت حقایق برای بشر ظهور پیدا می‌کند، و این معنا با جمله‌ <span class="aya" rel="24_25" data-words="6-12">و یعلمون أن الله هو الحق المبین</span> سازگارتر است.</span> </p> <p>این آیه از غرر و آیات برجسته قرآنی است، که معرفت خدای را تفسیر می‌کند، چون جمله‌ <span class="aya" rel="24_25" data-words="6-12">و یعلمون أن الله هو الحق المبین</span> خبر می‌دهد که حق به هیچ وجه از وجوه و به هیچ تقدیری از تقادیر، سترت و خفاء ندارد و بدیهی‌ترین بدیهیات است که جهل به آن تعلق نمی‌گیرد، ولی بسیار می‌شود که یک امر بدیهی مورد غفلت قرار می‌گیرد، پس علم به خدای تعالی معنایش دانستن امری مجهول نیست، بلکه معنایش ارتفاع غفلت از درک او است، که بسا از این ارتفاع غفلت به علم و معرفت تعبیر می‌شود، و می‌گویند فلانی معرفت به خدا دارد و خداشناس است که معنای واقعی‌اش این است که فلانی از خدا غافل نیست، و همین معنایی است که روز قیامت برای همه دست می‌دهد، و می‌فهمند که خدا حق مبین و آشکار است،  (چون در قیامت دیگر عواملی برای غفلت نیست). </p> <p>و به مثل این معنا، آیه‌ <span class="aya" rel="50_22" data-words="1-12">لقد کنت فی غفلة من هذا فکشفنا عنک غطاءک فبصرک الیوم حدید</span><span class="footnote" rel="1" title="هر که از زن و مرد عمل صالح کند در حالی که مؤمن باشد، ما ایشان را به حیاتی طیب زنده نموده، اجرشان را بهتر از آنچه می‌کردند می‌دهیم سوره نحل، آیه ۹۷">*</span> اشاره می‌فرماید. </p> <p><code class="aya" rel="24_26"/> <span class="aya" rel="24_26" data-words="1-11">الخبیثات للخبیثین و الخبیثون للخبیثات و الطیبات للطیبین و الطیبون للطیبات...</span> اینکه در ذیل این آیه فرموده: <span class="aya" rel="24_26" data-words="12-15">أولئک مبرؤن مما یقولون</span> دلیل است بر اینکه مراد از  <em>خبیثات و خبیثین</em> و <em>طیبات و طیبین</em> ، مردان و زنان متصف به خباثت و طهارتند. </p> <p>بنا بر این، آیه متمم آیات افک و متصل به آنها و در سیاق مشارک با آنها است. و این آیه عام است، و از جهت الفاظ هیچ مخصصی ندارد. </p> <p>پس مراد از طیب و طهارتی که باعث می‌شود از آنچه مردم درباره ایشان می‌گویند مبراء باشند، به طوری که از آیات‌سابق فهمیده می‌شود همان معنایی است که اتصاف به ایمان و احصان مقتضی آن است. پس مؤمنین و مؤمنات با احصان، طیبین و طیباتند، و هر یک مختص به دیگری است، و ایشان به حکم ایمان و احصان شرعا از نسبت‌های ناروایی که شاهدی بر آن اقامه نشود مبرا هستند، و از جهت ایمانی که دارند محکوم به مغفرتند، هم چنان که فرموده: <span class="aya" rel="46_31" data-words="6-12">و آمنوا به یغفر لکم من ذنوبکم</span><span class="footnote" rel="2" title="الدر المنثور، ج ۵، ص ۲۷ و ۲۸">*</span> و نیز به همان جهت رزق کریمی     <code class="page" rel="15,137"/> خواهند داشت. و آن رزق کریم همان حیات طیب در دنیا و آخرت، و اجر نیکوی آخرت است، که در آیه‌ <span class="aya" rel="16_97" data-words="1-20">من عمل صالحا من ذکر أو أنثی و هو مؤمن فلنحیینه حیاة طیبة و لنجزینهم أجرهم بأحسن ما کانوا یعملون</span><span class="footnote" rel="1" title="استعذار یعنی کسی بگوید اگر فلانی را به سبب کار ناشایسته‌اش کیفر کنم چه کسی عذر و انگیزه مرا درک می‌کند و مرا به خاطر کیفر دادن او نکوهش نمی‌کند">*</span> بدان نوید داده است. </p> <p>و مراد از خبیث در خبیثین و خبیثات که غیر از مؤمنین هستند این است که حالتی پلید دارند، و به خاطر کفر وضعی ناخوشایند به خود می‌گیرند. و اگر زنان خبیث را به مردان خبیث، و مردان خبیث را به زنان خبیث اختصاص داده، به خاطر هم جنسی و هم سنخی است، و در نتیجه اینگونه افراد از تلبس به فحشاء مبراء نیستند، -البته صرف این اختصاص، حکم به تلبس و اتصاف نیست-. </p> <p>پس از آنچه گذشت چند نکته روشن گردید: اول اینکه: آیه شریفه از نظر لفظ عام است و مؤمنین را برای همیشه به پاکی توصیف می‌کند، هر چند که سبب نزولش موردی خاص باشد. </p> <p>دوم اینکه: دلالت دارد بر اینکه مؤمنین شرعا محکوم به براءتند از آنچه که به ایشان نسبت بدهند و اقامه بینه نکنند. </p> <p>سوم اینکه: دلالت دارد بر اینکه مؤمنین همه محکوم به مغفرت و رزق کریمند. و همه اینها البته حکم ظاهری است، ظاهر حال مؤمنین چنین، و ظاهر حال کفار بر خلاف این است، چون مؤمنین نزد خدا محترمند. </p> <h3>بحث روایتی‌ <span class="title" rel="24_11 24_22 24_12 24_13 24_14 24_15 24_16 24_17 24_18 24_19 24_20 24_21 24_23 24_24 24_25 24_26">روایتی مفصل از <em>الدر المنثور</em> در باره نزول آیات مربوط به افک در باره عائشه</span> </h3> <p> در الدر المنثور است که عبد الرزاق، احمد، بخاری، عبد بن حمید، مسلم، ابن جریر، ابن منذر، ابن ابی حاتم، ابن مردویه و بیهقی (در کتاب شعب) همگی از عایشه روایت کرده‌اند که گفت: رسول خدا (ص) همواره وقتی می‌خواست به سفری برود در میان همسرانش قرعه می‌انداخت، و قرعه به نام هر کس بیرون می‌شد او را با خود به سفر می‌برد. </p> <p>در سفری در میان ما قرعه انداخت، قرعه به نام من در آمد. و من با رسول خدا (ص) به سفر رفتم، و سفر سفر جنگ بود. و این در هنگامی بود که دستور حجاب نازل شده   <code class="page" rel="15,138"/> بود، و مرا به همین جهت همواره در هودجی سوار می‌کردند، و در همان هودج نیز منزل می‌کردم. هم چنان می‌رفتیم تا رسول خدا (ص) از جنگ فارغ شد و برگشت. </p> <p>همین که نزدیکیهای مدینه رسیدیم، شبی منادی ندای کوچ داد که سوار شوید. من برخاستم و از لشگرگاه گذشتم، تا قضای حاجت کنم. بعد از قضای حاجت به محل رحل خود برگشتم. پس ناگاه متوجه شدم که گلوبندم که از مهره‌های یمانی بود پاره شده و افتاده، به دنبال آن می‌گشتم و جستجوی گلوبند باعث شد که درنگ کنم و مامورین هودج من هودجم را بلند کرده بالای شتر من گذاشتند، به خیال اینکه من در هودجم،  (خواهی گفت چطور بودن و نبودن یک زن در هودج را نمی‌فهمیدند؟ جواب این است که در آن ایام زنها خیلی کم گوشت و سبک بودند، چون غذایشان قوت لا یموت بود)، لذا مامورین از سبکی هودج تعجب نکردند، علاوه بر این من زنی نورس بودم به هر حال شتر را هی کردند و رفتند. و من در این میان گلوبندم را پیدا کردم اما من وقتی گلوبندم را یافتم که کاروان رفته بود. من خود را به محل کاروان، و آن محلی که خودم منزل کرده بودم رسانیده قدری ایستادم، شاید به جستجوی من برگردند، ولی همین طور که نشسته بودم خوابم برد. </p> <p>از سوی دیگر صفوان بن معطل سلمی ذکرانی که مامور بود از عقب لشکر حرکت کند هنگام صبح بدانجا که من خوابیده بودم رسید و از دور شبح انسانی دید، نزدیک آمد و مرا شناخت، چون قبل از دستور حجاب مرا دیده بود وقتی مرا شناخت استرجاع گفت و من به صدای او که می‌گفت: <span class="aya" rel="2_156" data-words="6-11">إنا لله و إنا إلیه راجعون</span> بیدار شدم، و صورت خود را پوشاندم، به خدا سوگند که غیر از همین استرجاع دیگر حتی یک کلمه با من حرف نزد، و من نیز از او جز همان استرجاع را نشنیدم. پس شتر خود را خوابانید و من سوار شدم. سپس به راه افتاد تا به لشگرگاه رسیدیم، و آن منزلی بود کنار نحر ظهیرة و این قضیه باعث شد که عده‌ای درباره من سخنانی بگویند و هلاک شوند. </p> <p>و آن کسی که این تهمت را درست کرد عبد اللَّه بن ابی بن سلول بود. پس به مدینه آمدیم و من از روزی که وارد شدیم تا مدت یک ماه مریض شدم مردم دنبال حرف تهمت زنندگان را گرفته بودند، و سر و صدا به راه افتاده بود، در حالی که من از جریان به کلی بی خبر بودم. تنها چیزی که مرا در آن ایام به شک می‌انداخت این بود که من هیچ وقت به مثل آن ایامی که مریض بودم از رسول خدا (ص) لطف ندیدم. همواره بر من وارد می‌شد و سلام می‌کرد، و می‌پرسید چطوری؟ و این مایه تعجب و شک من می‌شد. ولی به شری که پیش آمده بود پی نمی‌بردم، تا بعد از آنکه نقاهت یافته از خانه بیرون آمدم، در<code class="page" rel="15,139"/> حالی که ام مسطح هم جهت رفع حاجت با من بیرون آمده بود تا به مناصع برود. و مناصع محل رفع حاجت بود، که زنان جز در شبها از این شب تا شب دیگر بدانجا نمی‌رفتند و این قبل از رسم شدن مستراح در خانه‌ها بود، تا آن روز به رسم عرب قدیم برای قضای حاجت به گودالها می‌رفتیم و از اینکه در خانه مستراح بسازیم ناراحت و متاذی بودیم. </p> <p>پس من و ام مسطح از در خانه بیرون شده لباس خود را بلند کردیم که بنشینیم، ام مسطح پایش به جامه‌اش گیر کرد و افتاد، و گفت: هلاک باد مسطح، من گفتم: این چه حرف بدی بود که زدی، به مردی که در جنگ بدر شرکت کرده بد می‌گویی؟ گفت: ای خانم!مگر نشنیده‌ای که چه حرفهایی می‌زند؟ گفتم: نه، مگر چه می‌گوید؟ آن گاه شروع کرد داستان اهل افک را نقل کردن که از شنیدن آن مرضم بدتر شد. </p> <p>و همین که به خانه برگشتم رسول خدا (ص) به دیدنم آمد و بر من سلام کرد و پرسید چطوری؟ گفتم: اجازه می‌دهی به سراغ پدر و مادرم بروم؟ -می‌گوید: من از این اجازه خواستن این منظور را داشتم که از پدر و مادرم داستان افک را بشنوم، -آن گاه می‌گوید: رسول خدا (ص) به من اجازه داد. پس به خانه پدر و مادرم رفتم، و به مادرم گفتم: ای مادر مردم چه می‌گویند؟ گفت: دخترم ناراحت مباش کمتر زنی زیبا پیدا می‌شود که نزد شوهرش محبوب باشد و با داشتن چند هوو حرفی دنبالش نزنند، گفتم: سبحان اللَّه مردم این طور می‌گویند؟ پس گریه مرا گرفت و آن شب تا صبح گریستم و نتوانستم از اشکم خودداری کنم و خواب به چشمم نیامد، تا صبح شد و من هنوز می‌گریستم. </p> <p>رسول خدا (ص) علی بن ابی طالب و اسامة بن زید را خواست و با ایشان درباره جدایی از همسرش گفتگو و مشورت کرد، اسامه چون از براءت خانواده او آگاهی داشت، و چون نسبت به خانواده او خیرخواه بود گفت: یا رسول اللَّه همسرت را داشته باش که ما جز خیر سابقه‌ای از ایشان نداریم، و اما علی بن ابی طالب گفت: یا رسول اللَّه  (ص) خدا که تو را در مضیقه نگذاشته و قحطی زن هم نیست علاوه بر این از کنیز او اگر بپرسی تو را تصدیق می‌کند پس رسول خدا (ص) دستور داد بریرة بیاید، چون آمد حضرت پرسید: ای بریرة آیا چیزی که مایه شک و شبهه‌ات باشد از عایشه دیده‌ای؟ گفت: نه به آن خدایی که تو را به حق مبعوث کرده من از او هیچ سابقه سویی ندارم، جز اینکه او جوان است، و خوابش سنگین، بارها شده که برای خانه خمیر می‌کند و همان جا خوابش می‌برد، تا آنکه حیوانات اهلی می‌آیند و خمیر را می‌خورند. <code class="page" rel="15,140"/> پس رسول خدا (ص) بر خاسته درباره عبد اللَّه بن ابی استعذار<span class="footnote" rel="1" title="الدر المنثور، ج ۵، ص ۲۵">*</span> نمود، و در منبر فرمود: ای گروه مسلمانان!کیست که اگر من مردی را که شرش به اهل بیت من رسیده کیفر کنم عذر مرا بفهمد و مرا ملامت نکند؟ چون به خدا سوگند من جز خیر هیچ سابقه‌ای از همسرم ندارم و این تهمت را درباره مردی زده‌اید که جز خیر سابقه‌ای از او نیز ندارم، او هیچ وقت بدون من وارد خانه من نمی‌شد. </p> <p>پس سعد بن معاذ انصاری برخاست و عرض کرد: من راحتت می‌کنم، اگر از اوس باشد گردنش را می‌زنم، و اگر از برادران ما یعنی بنی خزرج باشد هر امری بفرمایی اطاعت می‌کنم، سعد بن عباده که رئیس خزرج بود و قبلا مردی صالح بود آن روز دچار حمیت و تعصب شده، از جا برخاست و به سعد گفت: به خدا سوگند دروغ گفتی، و تو او را نمی‌کشی، و نمی‌توانی بکشی، پس از وی اسید بن حضیر پسر عموی سعد برخاست و به سعد بن عباده گفت: تو دروغ می‌گویی، چون مردی منافق هستی، و از منافقین دفاع می‌کنی، پس دو قبیله اوس و خزرج از جای برخاسته به هیجان آمدند، و تصمیم گرفتند که با هم بجنگند در همه این احوال رسول خدا (ص) بر فراز منبر ایستاده بود، و مردم را مرتب آرام می‌کرد، تا همه ساکت شدند و آن جناب هم سکوت کرد. </p> <p>من آن روز مرتب گریه می‌کردم و اشکم بند نمی‌آمد، و چشمم به خواب نرفت، پدر و مادرم نزدم آمدند، و دیدند که دو شب و یک روز است که کارم گریه شده، ترسیدند که از گریه جگرم شکافته شود. هنگامی که آن دو نشسته بودند و من همچنین گریه می‌کردم، زنی از انصار اجازه خواست و وارد شد و او هم با گریه مرا کمک کرد، در این بین ناگهان رسول خدا (ص) وارد شد و نشست و تا آن روز هرگز آن جناب نزد من نمی‌نشست، و به من همان حرفهایی را زد که قبلا می‌زد. </p> <p>این را هم بگویم که یک ماه بود وحی بر آن جناب نازل نشده و درباره گرفتاری من از غیب دستوری نرسیده بود پس رسول خدا (ص) وقتی می‌نشست تشهد خواند، و سپس فرمود: اما بعد، ای عایشه به من چنین و چنان رسیده، اگر تو از این تهمت‌ها مبری باشی که خدا در براءت تو آیه قرآنی می‌فرستد، و اگر گنهکار باشی باید استغفار کنی و به خدا توبه ببری، که بنده خدا وقتی به گناه خود اعتراف کند، و آن گاه توبه نماید، خدا توبه‌اش را می‌پذیرد بعد از آنکه سخنان رسول خدا (ص) تمام شد ناگهان اشکم خشک   <code class="page" rel="15,141"/> شد، و دیگر قطره‌ای اشک نیامد، من به پدرم گفتم پاسخ رسول خدا (ص) را بده گفت: به خدا سوگند نمی‌دانم چه بگویم به مادرم گفتم: جواب رسول خدا (ص) را بده گفت: به خدا سوگند نمی‌فهمم چه بگویم. </p> <p>و خودم در حالی که دختری نورس بودم و قرآن زیاد نمی‌دانستم، گفتم: من به خدا سوگند می‌دانستم که شما این جریان را شنیده‌اید، و در دلهایتان جای گرفته، و آن را پذیرفته‌اید، لذا اگر بگویم من بری و بی گناهم، و خدا می‌داند که بری از چنین تهمتی هستم، تصدیقم نمی‌کنید، و اگر اعتراف کنم، به کاری اعتراف کرده‌ام که به خدا سوگند نکرده‌ام، ولی شما تصدیقم نمی‌کنید. و به خدا سوگند مثالی برای خودم و شما سراغ ندارم الا کلام پدر یوسف (ع) که گفت: <span class="aya" rel="12_18" data-words="13-20">فصبر جمیل و الله المستعان علی ما تصفون</span> آن گاه روی گردانیده در بسترم خوابیدم، در حالی که از خود خاطر جمع بودم، و می‌دانستم که خدا مرا تبرئه می‌کند، ولی احتمال نمی‌دادم که درباره من وحیی بفرستد، که تا قیامت بخوانند، چون خود را حقیرتر از آن می‌دانستم که خدا درباره‌ام آیه‌ای از قرآن بفرستد که تلاوت شود، بلکه امیدوار بودم رسول خدا (ص) رؤیایی ببیند، و به این وسیله تبرئه شوم. </p> <p>سپس می‌گوید: به خدا سوگند رسول خدا (ص) تصمیم به برخاستن نگرفته بود، واحدی از حضار هم از جای خود برنخاسته بودند که وحی بر او نازل شد، و همان حالت بیهوشی که همواره در هنگام وحی به او دست می‌داد دست داد و از شدت امر عرقی مانند دانه‌های مروارید از او سرازیر شد، با اینکه آن روز روز سردی بود. همین که حالت وحی تمام شد به خود آمد، در حالی که می‌خندید و اولین کلمه‌ای که گفت این بود که: ای عایشه بشارت باد تو را که خداوند تو را تبرئه کرد. مادرم گفت: برخیز و بنشین. گفتم به خدا بر نمی‌خیزم و جز خدا کسی را سپاس نمی‌گویم، آن گاه آیه‌ <span class="aya" rel="24_11" data-words="1-6">إن الذین جاؤ بالإفک عصبة منکم</span> و ده آیه بعد از آن را نازل فرمود. </p> <p>و بعد از آنکه خداوند این آیات را در براءتم نازل فرمود، ابو بکر که همواره به مسطح بن اثاثه به خاطر فقر و خویشاوندیش کمک می‌کرد، گفت: به خدا سوگند دیگر من به مسطح هیچ کمکی نمی‌کنم، زیرا درباره دخترم عایشه چنین بلوایی به راه انداخت، خدای تعالی در رد او این آیه را فرستاد: <span class="aya" rel="24_22" data-words="1-14">و لا یأتل أولوا الفضل منکم و السعة أن یؤتوا أولی القربی و المساکین</span> ... <span class="aya" rel="24_22" data-words="34-34">رحیم</span> پس ابو بکر گفت: به خدا سوگند من دوست دارم که خدا مرا بیامرزد، پس رفتار خود را درباره مسطح دوباره از سر گرفت، و به او انفاق کرد و گفت: به خدا تا ابد از انفاق به او دریغ نمی‌کنم. <code class="page" rel="15,142"/> عایشه می‌گوید: رسول خدا (ص) از زینت دختر جحش از وضع من پرسید، و فرمود: ای زینت تو چه می‌دانی و چه دیده‌ای؟ گفت یا رسول اللَّه (ص) چشم و گوشم از این جریان بی خبر است، و من جز خیر از او چیزی ندیده‌ام، با اینکه زینب از میان همسران رسول خدا (ص) تنها کسی بود که با من تکبر می‌کرد و خداوند او را با ورع و تقوی عصمت داد، و خواهرش حمنه که چنین تقوایی نداشت، و با او ستیز می‌کرد، جزو اصحاب افک شد، و هلاک گشت<span class="footnote" rel="1" title="از آنها کسانی هستند که پیامبر را آزار می‌دهند و می‌گویند او خوش باور و (سر تا پا) گوش است، بگو خوش باور بودن او به نفع شما است او ایمان به خدا دارد و مؤمنان را تصدیق می‌کند و رحمت است برای کسانی که از شما که ایمان آورده‌اند، و آنها که فرستاده خدا را آزار می‌دهند عذاب دردناکی دارند سوره توبه، آیه ۶۱">*</span>. </p> <p>مؤلف: این روایت به طرقی دیگر نیز از عایشه، از عمر، ابن عباس، ابو هریره، ابو الیسر انصاری، ام رومان مادر عایشه، و دیگران نقل شده، و با این روایت مقداری اختلاف دارد. </p> <p>و در آن آمده که منظور از <span class="aya" rel="24_11" data-words="2-4">الذین جاؤ بالإفک</span> عبد اللَّه بن ابی بن سلول، و مسطح بن اثاثه (که از اصحاب بدر و از سابقین اولین از مهاجرین است)، و حسان بن ثابت و حمنه خواهر زینب همسر رسول خدا (ص) بودند. </p> <p>و نیز در آن آمده که رسول خدا (ص) بعد از نزول آیات افک، ایشان را خواست، و بر آنان حد جاری ساخت، چیزی که هست عبد اللَّه بن ابی را دو بار حد زد، برای اینکه کسی که همسر رسول خدا (ص) را نسبت زنا بدهد دو حد دارد<span class="footnote" rel="2" title="تفسیر برهان، ج ۳، ص ۱۲۷ ح ۳">*</span>. </p> <h3> <span class="title" rel="24_11 24_13 24_12 24_14 24_15 24_16 24_17 24_18 24_19 24_20 24_21 24_22 24_23 24_24 24_25 24_26">موارد اشکال در این روایت و روایات دیگری که از طرق عامه در این باره نازل شده است</span> </h3> <p> و در این روایت که با هم قریب المضمون می‌باشند در جریان قصه از چند جهت اشکال است: جهت اول اینکه: از خلال این روایات برمی‌آید که رسول خدا (ص) درباره عایشه سوء ظن پیدا کرده بود، مثلا یک جای روایات آمده که حال آن جناب نسبت به عایشه در ایام مرضش تغییر یافته بود، تا آیات تبرئه نازل شد، جای دیگر آمده که عایشه گفت: بحمد اللَّه نه به حمد تو، و در بعضی از روایات آمده که رسول خدا (ص) به پدرش دستور داد برو و به عایشه بشارت بده، ابو بکر وقتی بشارت را داد گفت بحمد اللَّه نه به حمد صاحبت که تو را فرستاده، و مقصودش رسول خدا (ص) بوده، و در جای دیگر روایات آمده که وقتی رسول خدا (ص) او را نصیحت می‌کرد که اگر واقعا این کار را کرده‌ای توبه کن، زنی جلو در خانه نشسته بود، عایشه گفت از این زن خجالت نمی‌کشی که برود و شنیده‌های خود را بازگو کند؟ و معلوم است که این جور حرف زدن با رسول خدا (ص)، -که منظور در همه آنها اهانت و اعتراض است-     <code class="page" rel="15,143"/> وقتی از عایشه سر می‌زند که رسول خدا (ص) را در امر خود دچار سوء ظن ببیند، علاوه بر این در روایت عمر تصریح شده که گفت: در قلب رسول خدا (ص) از آنچه می‌گفتند سوء ظنی پیدا شده بود. </p> <p>و کوتاه سخن اینکه دلالت عموم روایات بر سوء ظن رسول خدا (ص) نسبت به عایشه جای هیچ حرفی نیست، و حال آنکه رسول خدا (ص) اجل از این سوء ظن است و چطور نباشد؟ با اینکه خدای تعالی سایر مردم را از این سوء ظن توبیخ نموده و فرمود: چرا وقتی مؤمنین و مؤمنات این را شنیدند حسن ظن به یکدیگر از خود نشان ندادند، و نگفتند که این افترایی است آشکار؟ ، و وقتی حسن ظن به مؤمنین از لوازم ایمان باشد، رسول خدا (ص) سزاوارتر به آن است، و سزاوارتر از اجتناب از سوء ظن است که خود یکی از گناهان می‌باشد و مقام نبوت و عصمت الهی او با چنین گناهی نمی‌سازد. </p> <p>علاوه بر این قرآن کریم تصریح کرده به اینکه رسول خدا (ص) دارای حسن ظن به مؤمنین است و فرموده: <span class="aya" rel="9_61" data-words="1-31">و منهم الذینیؤذون النبی و یقولون هو أذن قل أذن خیر لکم، یؤمن بالله و یؤمن للمؤمنین، و رحمة للذین آمنوا منکم، و الذین یؤذون رسول الله لهم عذاب ألیم</span><span class="footnote" rel="1" title="تفسیر قمی، ج ۲، ص ۹۹">*</span>. </p> <p>از این هم که بگذریم اصولا اگر بنا باشد گناهانی چون زنا در خانواده پیغمبر نیز راه پیدا کند، مایه تنفر دلها از او شده و دعوت او لغو می‌گردد، و بر خدا لازم است که خاندان او را از چنین گناهانی حفظ فرماید، و این حجت و دلیل عقلی عفت زنان آن جناب را به حسب واقع ثابت می‌کند، نه عفت ظاهری را فقط، و با اینکه عقل همه ما این معنا را درک می‌کند، چطور رسول خدا (ص) آن را درک نکرده و نسبت به همسر خود دچار تردید می‌شود. </p> <p>جهت دوم اینکه: آنچه از روایات بر می‌آید این است که داستان افک از روزی که سازندگان آن آن را به راه انداختند، تا روزی که به همین جرم تازیانه خوردند، بیش از یک ماه طول کشیده، و با اینکه حکم قذف در اسلام معلوم بوده، که هر کس شخصی را قذف کند و   <code class="page" rel="15,144"/> شاهد نیاورد باید تازیانه بخورد، و شخص متهم تبرئه شود، با این حال چرا رسول خدا (ص) بیش از یک ماه حکم خدا را در حق قذف کنندگان جاری نکرد و منتظر وحی ماند تا دستوری در امر عایشه برسد و در نتیجه این مسامحه، قضیه دهان به دهان بگردد و مسافران از اینجا به آنجا بکشانند و کار به جایی برسد که دیگر وصله بر ندارد؟ مگر آیه شریفه غیر آن حکم ظاهری چیز زایدی آورد؟ وحیی هم که آمد همان را بیان کرد که آیه قذف بیان کرده بود که مقذوف به حکم ظاهری شرعی براءت دارد. و اگر بگویی که آیات مربوط به افک چیز زایدی بیان کرد، و آن طهارت واقعی عایشه، و براءت نفس الامری او است، و آیه قذف این را نمی‌رسانید، و شاید انتظار رسول خدا (ص) برای همین بوده که آیه‌ای نازل شود، و بی گناهی عایشه را به حسب واقع بیان کند. </p> <p>در جواب می‌گوییم هیچ یک از آیات شانزدگانه افک دلالتی بر براءت واقعی ندارد، تنها حجت عقلیه‌ای که گذشت که باید خانواده‌های انبیاء از لوث فحشاء پاک باشند آن را افاده می‌کند. </p> <p>و اما آیات ده‌گانه اول، که در آن شائبه اختصاصی هست، روشن‌ترین آنها در دلالت بر براءت عایشه آیه‌ <span class="aya" rel="24_13" data-words="1-15">لو لا جاؤ علیه بأربعة شهداء، فإذ لم یأتوا بالشهداء فأولئک عند الله هم الکاذبون</span> است، که در آن استدلال شده بر دروغگویی اصحاب افک، به اینکه شاهد نیاورده‌اند، و معلوم است که شاهد نیاوردن دلیل بر براءت ظاهری، یعنی حکم شرعی به براءت است، نه براءت واقعی، چون پر واضح است که بین شاهد نیاوردن و براءت واقعی حتی ذره‌ای هم ملازمه نیست. </p> <p>و اما آیات شش‌گانه اخیر که حکم به براءت طیبین و طیبات می‌کند، حکم عامی است که در لفظ آن مخصصی نیامده و در نتیجه شامل عموم طیبین و طیبات می‌شود و براءتی که اثبات می‌کند در بین عموم آنان مشترک است، و این نیز واضح است که براءت عموم مقذوفین‌ (البته در قذفی که اقامه شهود نشده باشد) با حکم ظاهری شرعی مناسب است نه با براءت واقعی. </p> <p>پس حق مطلب این است که هیچ گریزی از این اشکال نیست، مگر اینکه کسی بگوید: آیه قذف قبل از داستان افک نازل نشده بوده، بلکه بعد از آن نازل شده، و علت توقف رسول خدا (ص) هم این بوده که حکم این پیش آمد و نظایر آن در اسلام نازل نشده بوده، و رسول خدا (ص) منتظر حکم آسمانی آن بوده. <code class="page" rel="15,145"/> و از جمله روشن‌ترین ادله بر نادرستی این روایت این است که رسول خدا (ص) در مسجد از مردم درباره شخص قاذف استعذار کرد (یعنی فرمود: شر او را از من دور کنید به طوری که ملامتی متوجه من نشود) و سعد بن معاذ آن پاسخ را داد، و سعد بن عباده با او مجادله کرد، و سر انجام در میان اوس و خزرج اختلاف افتاد. </p> <p>و در روایت عمر آمده که بعد از ذکر اختلاف مزبور، این گفت: یا للأوس و آن گفت: یا للخزرج، پس این دو قبیله دست به سنگ و کفش زده به تلاطم در آمدند، تا آخر حدیث، و اگر آیه قذف قبلا نازل شده بود، و حکم حد قاذف معلوم گشته بود، سعد بن معاذ پاسخ نمی‌داد که من او را می‌کشم، بلکه او و همه مردم پاسخ می‌دادند که یا رسول اللَّه (ص) حکم قذف را در باره‌اش جاری کن، قدرت هم که داری، دیگر منتظر چه هستی؟. </p> <p>اشکال سومی که به این روایات وارد است این است که این روایات تصریح می‌کنند به اینکه قاذفین، عبد اللَّه بن ابی و مسطح و حسان و حمنه بودند، آن وقت می‌گویند: که رسول خدا (ص) عبد اللَّه بن ابی را دو بار حد زد، ولی مسطح و حسان و حمنه را یک بار، آن گاه تعلیل می‌آورند که قذف همه جا یک حد دارد، ولی در خاندان رسول خدا (ص) دو حد و این خود تناقضی است صریح، چون همه نامبردگان مرتکب قذف شده بودند و فرقی در این جهت نداشتند. </p> <p>بله در روایات آمده که عبد اللَّه بن ابی‌ <span class="aya" rel="24_11" data-words="24-25">تولی کبره</span> یعنی تقصیر عمده زیر سر او بوده، و لیکن هیچ یک از امت اسلام نگفته که صرف این معنا باعث این می‌شود که دو حد بر او جاری شود، و عذاب عظیم را در آیه‌ <span class="aya" rel="24_11" data-words="23-29">الذی تولی کبره منهم له عذاب عظیم</span> تفسیر به دو حد نکرده‌اند. </p> <h3> <span class="title" rel="24_11 24_12 24_13 24_14 24_15 24_16 24_17 24_18 24_19 24_20 24_21 24_22 24_23 24_24 24_25 24_26">روایاتی از طرق شیعه که بنا بر آنها داستان افک در باره ماریه قبطیه، و تهمت زننده عائشه بوده</span> </h3> <p> و در تفسیر قمی در ذیل آیه‌ <span class="aya" rel="24_11" data-words="1-6">إن الذین جاؤ بالإفک عصبة منکم...</span> گفته که: عامه روایت کرده‌اند که این آیات درباره عایشه نازل شد، که در جنگ بنی المصطلق از قبیله خزاعه نسبت ناروا به او دادند، ولی شیعه روایت کرده‌اند که درباره ماریه قبطیه نازل شده، که عایشه نسبت ناروا به او داد. </p> <p>بعد می‌گوید: محمد بن جعفر برای ما حدیث کرد که محمد بن عیسی، از حسن بن علی بن فضال، برایمان حدیث کرد، که عبد اللَّه بن بکیر از زراره برایمان نقل کرد که گفت: از امام ابی جعفر (ع) شنیدم که می‌فرمود: وقتی ابراهیم فرزند رسول خدا (ص) از دنیا رفت، آن جناب سخت غمگین شد، عایشه گفت: چه خبر شده؟ چرا اینقدر<code class="page" rel="15,146"/> بر مرگ این کودک می‌گریی؟ او که فرزند تو نبود، بلکه فرزند جریح بود، پس رسول خدا (ص) علی (ع) را فرستاد تا جریح را به قتل برساند، علی  (ع) با شمشیر حرکت کرد، و جریح مردی قبطی بود که در باغی زندگی می‌کرد، علی (ع) در باغ را کوبید، جریح پشت در آمد که آن را باز کند، همین که علی را غضبناک دید، به داخل باغ گریخت، و در را باز نکرد، علی (ع) از دیوار پرید و وارد باغ شد و او را دنبال کرد، وقتی دید نزدیک است خونش ریخته شود، به بالای درختی رفت، علی (ع) هم به دنبالش بالا رفت، او خود را از درخت پرت کرد، و در نتیجه عورتش نمایان شد، و علی (ع) دید که او اصلا هیچیک از آلت تناسلی مردان و زنان را ندارد، پس نزد رسول خدا (ص) برگشت و عرضه داشت یا رسول اللَّه (ص) هر وقت به من فرمانی می‌دهی که من مانند سیخ داغ در داخل کرک باشم و یا آنکه با احتیاط اقدام کنم؟ حضرت فرمود: نه البته باید که با احتیاط باشی، عرضه داشت به آن خدایی که تو را به حق مبعوث فرموده جریح نه از مردان را دارد، و نه از زنان را، حضرت فرمود: الحمد للَّه شکر خدایی را که این سوء را از ما اهل بیت بگردانید<span class="footnote" rel="1" title="اصول کافی، ج ۲، ص ۳۵۷، ح ۲">*</span>. </p> <p>و در همان کتاب در روایت عبید اللَّه بن موسی، از احمد بن راشد، از مروان بن مسلم، از عبد اللَّه بن بکیر، روایت شده که گفت: به امام صادق (ع) عرض کردم: فدایت شوم، اینکه رسول خدا (ص) دستور داد مرد قبطی را بکشد، آیا می‌دانست که عایشه دروغ می‌گوید، یا نمی‌دانست؟ و خدا خون قبطی را به خاطر احتیاط علی (ع) حفظ کرد؟ فرمود: نه، به خدا سوگند می‌دانست، و اگر دستور رسول خدا  (ص) به علی از باب عزیمت و تکلیف حتمی بود، علی بر نمی‌گشت، مگر بعد از کشتن او و لیکن رسول خدا (ص) این دستور را طوری داد که هم او کشته نشود و هم عایشه از گناهش برگردد، ولی از گناهش برنگشت، و از اینکه خون مسلمان بی گناهی ریخته می‌شود هیچ باکی نکرد<span class="footnote" rel="2" title="تفسیر قمی، ج ۲، ص ۱۰۰">*</span>. </p> <p>مؤلف: البته در این میان روایات دیگری هست که غیر عایشه را هم شریک عایشه در این نسبت ناروا دانسته، و جریح نامبرده خادم ماریه قبطیه و مردی خواجه بوده که مقوقس بزرگ مصر او را با ماریه نزد رسول خدا (ص) هدیه فرستاده بود، تا ماریه را خدمت کند. </p> <h3> <span class="title" rel="24_11 24_12 24_15 24_13 24_14 24_16 24_17 24_18 24_19 24_20 24_21 24_22 24_23 24_24 24_25 24_26">اشکالاتی که بر این روایات نیز وارد است</span> </h3> <p> ولی این روایات هم خالی از اشکال نیست: اما اولا: برای اینکه داستانی که در این روایات آمده با آیات افک منطبق نمی‌شود، مخصوصا با آیه‌ <span class="aya" rel="24_11" data-words="1-6">إنالذین جاؤ بالإفک عصبة منکم...</span> و آیه‌ <span class="aya" rel="24_12" data-words="1-10">لو لا إذ سمعتموه ظن المؤمنون و المؤمنات بأنفسهم خیرا</span> و آیه‌ <span class="aya" rel="24_15" data-words="1-11">إذ تلقونه بألسنتکم و تقولون بأفواهکم ما لیس لکم به علم...</span> زیرا حاصل این آیات این است که در این داستان جماعتی با هم دست داشته‌اند، و داستان را اشاعه می‌دادند تا رسول خدا (ص) را رسوا کنند، و مردم هم آن را دهان به دهان می‌گرداندند و در نتیجه قضیه، منتشر شده، و مدتی طولانی در بین مردم باقی مانده، و این جماعت هیچ حرمتی را برای رسول خدا (ص) رعایت نکردند، این مطالب کجا و مضمون حدیث فوق کجا؟ ! خدا می‌داند، مگر اینکه بگوییم در روایات در شرح مفصل داستان، کوتاهی شده. </p> <p>و اما ثانیا: مقتضای براءت ماریه قبطیه این است که حد خدای را بر عایشه جاری کرده باشند، و حال آنکه جاری نکردند، و هیچ مفری از این اشکال نیست، جز اینکه بگوییم این قصه قبل از نزول حکم قذف واقع شده، و آیه قذف بعد از مدت زمانی نازل شده است. </p> <p>ولی آنچه در حل اشکال حد بر هر دو صنف از روایات باید گفت-همان طور که گذشت-این است که بگوییم آیات افک قبل از آیه حد قذف نازل شده و با نزول آیه افک هم غیر از براءت مقذوف در صورت اقامه نشدن شاهد و غیر از حرمت این عمل چیزی تشریع نشد، یعنی حد قاذف در آن آیه تشریع نشد، چون اگر حد قاذف قبل از داستان افک تشریع شده بود، هیچ مجوزی برای تاخیر آن، و به انتظار وحی نشستن نبود، و هیچ یک از قاذف‌ها هم از حد رهایی نمی‌یافتند، و اگر هم با خود آیات افک تشریع شده بود، باید در آنها اشاره‌ای به آن شده بود، و لا اقل آیات افک متصل به آیات قذف می‌شد، و کسی که عارف به اسلوبهای کلام است هیچ شکی نمی‌کند در اینکه آیه‌ <span class="aya" rel="24_11" data-words="1-4">إن الذین جاؤ بالإفک</span> تا آخر آیات، هیچ گونه اتصالی با ما قبل خود ندارد. </p> <p>و اینکه هر کس به یکی از زنان رسول خدا (ص) نسبت ناروا دهد دو بار حد دارد، باید در خلال آیات افک که آن همه تشدید و نص تهدید به عذاب در آنها هست به این مساله اشاره می‌شد، و نشده. </p> <p>و این اشکال در صورتی که آیه قذف با آیات افک نازل شده باشد شدیدتر است، برای اینکه لازمه چنین فرضی این است که مورد ابتلاء حکم دو حد باشد آن وقت حکم یک حد نازل شود. <code class="page" rel="15,148"/> و در کافی از علی بن ابراهیم از پدرش از ابن ابی عمیر از بعضی اصحابش از امام صادق (ع) روایت شده که فرمود: هر کس درباره مؤمنین چیزی بگوید که با دو چشم خود دیده و با دو گوش خود شنیده باشد، تازه از کسانی خواهد بود که دوست دارند فحشاء در بین مؤمنین منتشر شود<span class="footnote" rel="1" title="تفسیر قمی، ج ۲، ص ۱۰۰">*</span>. </p> <p>مؤلف: این روایت را قمی هم در تفسیر خود از پدرش از ابن ابی عمیر از هشام از آن جناب<span class="footnote" rel="2" title="اصول کافی، ج ۲، ص ۳۲، ضمن ح ۱">*</span>، و نیز صدوق در امالی به سند خود از ابن ابی عمیر، از محمد بن حمران، از آن جناب<span class="footnote" rel="3" title="امالی صدوق ص ۲۷۶ ح ۱۶">*</span>، و همچنین مفید در اختصاص از آن جناب به طور مرسل نقل کرده<span class="footnote" rel="4" title="الاختصاص، ص ۲۲۲">*</span>. </p> <h3> <span class="title" rel="24_22 24_26 24_23 24_24 24_11 24_12 24_13 24_14 24_15 24_16 24_17 24_18 24_19 24_20 24_21 24_25">روایات دیگری در ذیل آیات مربوط به افک، قذف و آیه: <span class="aya" rel="24_3" data-words="1-3">الزانی لا ینکح...</span> </span> </h3> <p> باز در همان کتاب به سند خود از اسحاق بن عمار، از امام صادق (ع) روایت کرده که فرمود: رسول خدا (ص) فرمود: هر کس عمل زشتی را اشاعه دهد، مثل کسی می‌ماند که آن را باب کرده باشد<span class="footnote" rel="5" title="اصول کافی، ج ۲، ص ۳۵۶، ح ۲">*</span>. </p> <p>و در مجمع البیان است که بعضی گفته‌اند: آیه‌ <span class="aya" rel="24_22" data-words="1-8">و لا یأتل أولوا الفضل منکم و السعة...</span> درباره ابی بکر و مسطح بن اثاثه و پسر خاله وی نازل شده و او از مهاجرین، و از جمله بدریین و مردی فقیر بود، و ابو بکر زندگی‌اش را تامین می‌کرد و خرجی‌اش را می‌داد، همین که در قضیه افک شرکت جست، ابو بکر نفقه‌اش را قطع کرد، و سوگند خورد که تا ابد کمترین نفعی به او نرساند، ولی وقتی آیه فوق نازل شد، به روش نخست خود برگشت و گفت به خدا سوگند من دوست می‌دارم خدا مرا بیامرزد، و به خدا تا زنده‌ام این مرسوم را از او قطع نمی‌کنم،  (نقل از ابن عباس و عایشه و ابن زید)<span class="footnote" rel="6" title="مجمع البیان، ج ۷، ص ۱۳۳">*</span>. </p> <p>باز در مجمع البیان است که بعضی گفته‌اند: درباره جماعتی از صحابه نازل شده، که سوگند خورده بودند به هیچ یک از کسانی که در داستان افک حرفی زدند چیزی انفاق و صدقه ندهند، و با ایشان مواسات نکنند،  (نقل از ابن عباس و غیر او)<span class="footnote" rel="7" title="مجمع البیان، ج ۷، ص ۱۳۳">*</span>. </p> <p>مؤلف: این روایت را الدر المنثور هم از ابن جریر و ابن مردویه، از ابن عباس روایت کرده<span class="footnote" rel="8" title="الدر المنثور، ج ۵، ص ۳۵">*</span>. </p> <p>               <code class="page" rel="15,149"/> و در تفسیر قمی و در روایت ابی الجارود، از امام باقر (ع) آمده که درباره آیه‌ <span class="aya" rel="24_22" data-words="1-12">و لا یأتل أولوا الفضل منکم و السعة أن یؤتوا أولی القربی</span> فرمود: منظور از <span class="aya" rel="24_22" data-words="11-12">أولی القربی</span> خویشاوندان رسول خدا (ص) می‌باشد، و در آیه‌ <span class="aya" rel="24_22" data-words="13-23">و المساکین و المهاجرین فی سبیل الله و لیعفوا و لیصفحوا</span> فرمود: بعضی از شما از بعضی دیگر گذشت کند و از یکدیگر درگذرید. و اگر چنین کنید رحمت خداوند بر شماست. خداوند می‌فرماید: <span class="aya" rel="24_22" data-words="24-34">أ لا تحبون أن یغفر الله لکم و الله غفور رحیم</span><span class="footnote" rel="1" title="مجمع البیان، ج ۷، ص ۱۳۵">*</span>. </p> <p>و در کافی به سند خود از محمد بن سالم از امام باقر (ع) نقل کرده که در ضمن حدیثی فرمود: آیه‌ <span class="aya" rel="24_4-5" data-words="1-34">و الذین یرمون المحصنات ثم لم یأتوا بأربعة شهداء فاجلدوهم ثمانین جلدة و لا تقبلوا لهم شهادة أبدا و أولئک هم الفاسقون، إلا الذین تابوا من بعد ذلک و أصلحوا فإن الله غفور رحیم</span>، در مدینه نازل شد<span class="footnote" rel="2" title="الخصال، ص ۳۱، ح ۱۱۰">*</span>. </p> <p>و خدای تعالی از نامیدن چنین کسانی در صورتی که به عمل افتراء ادامه دهند به نام مؤمن دریغ نموده و فرموده است: <span class="aya" rel="32_18" data-words="1-9">أ فمن کان مؤمنا کمن کان فاسقا لا یستوون</span><span class="footnote" rel="3" title="آیا کسی که مؤمن است مثل کسی است که فاسق است؟ هرگز برابر نیستند سوره سجده، آیه ۱۸">*</span> و در جای دیگر فاسق را از اولیای شیطان خوانده، و فرموده: <span class="aya" rel="18_50" data-words="8-16">إلاإبلیس کان من الجن ففسق عن أمر ربه</span><span class="footnote" rel="4" title="مگر ابلیس که از جن بود و از امر پروردگارش فسق ورزید سوره کهف، آیه ۵۰">*</span> و در جای دیگر رامی محصنات را ملعون خوانده و فرموده: <span class="aya" rel="24_23-24" data-words="1-26">إن الذین یرمون المحصنات الغافلات المؤمنات لعنوا فی الدنیا و الآخرة، و لهم عذاب عظیم، یوم تشهد علیهم ألسنتهم و أیدیهم و أرجلهم بما کانوا یعملون .</span> و البته جوارح علیه مؤمن شهادت نمی‌دهد، بلکه علیه کسی شهادت می‌دهد که کلمه عذاب درباره‌اش حتمی شده، و اما مؤمن نامه‌اش را به دست راستش می‌دهند، هم چنان که خدای عز و جل فرموده: <span class="aya" rel="17_71" data-words="6-16">فمن أوتی کتابه بیمینه فأولئک یقرؤن کتابهم و لا یظلمون فتیلا</span><span class="footnote" rel="5" title="و اما کسی که نامه‌اش را به دست راستش دهند آنان کتاب خود را می‌خوانند، و حتی یک نخ کوچک هم ظلم نمی‌شوند سوره اسری، آیه ۷۱">*</span>. </p> <p>و در مجمع البیان در ذیل آیه‌ <span class="aya" rel="24_26" data-words="1-5">الخبیثات للخبیثین و الخبیثون للخبیثات...</span> آمده که در معنای آن اقوالی گفته‌اند، تا آنجا که می‌گوید: سوم اینکه زنان پلید مال مردان پلید، و مردان پلید مال           <code class="page" rel="15,150"/> زنان پلیدند،  (نقل از ابی مسلم و جبائی) از امام باقر و امام صادق (ع) روایت شده که این آیه مثل آیه‌ <span class="aya" rel="24_3" data-words="1-7">الزانی لا ینکح إلا زانیة أو مشرکة</span> می‌باشد، چیزی که هست بعضی تصمیم گرفتند که از زنان پلید بگیرند، خدا از این کار نهیشان کرد، و آن را برای ایشان نپسندید<span class="footnote" rel="1" title="روح المعانی، ج ۱۸، ص ۱۱۵">*</span>. </p> <p>و در خصال از عبد اللَّه بن عمر و ابو هریرة روایت کرده که گفتند: رسول خدا (ص) فرمود: وقتی قلب کسی پاک باشد، جسدش هم پاک می‌شود، و چون قلب پلید شد، بدن هم به سوی پلیدی می‌گراید<span class="footnote" rel="2" title="روح المعانی، ج ۱۸، ص ۱۱۵">*</span>. </p> <p>و در احتجاج، از حسن بن علی (ع) روایت کرده که در ضمن گفتاری که با معاویه و اصحاب او داشت و آنان به علی (ع) ناسزا گفتند، فرمود: <span class="aya" rel="24_26" data-words="1-5">الخبیثات للخبیثین و الخبیثون للخبیثات</span> و به خدا سوگند ای معاویه این مردان و زنان خبیث، تو هستی و اصحاب تو و شیعیان تواند، <span class="aya" rel="24_26" data-words="6-11">و الطیبات للطیبین و الطیبون للطیبات...</span> و این مردان و زنان پاک، علی بن ابی طالب و اصحاب و شیعیان اویند<span class="footnote" rel="3" title="احتجاج، ج ۱، ص ۴۱۵">*</span>. </p> 
