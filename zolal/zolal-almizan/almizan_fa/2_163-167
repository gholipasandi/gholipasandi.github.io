<h3 class="ayas">سوره البقرة آیه‌های ۱۶۳ تا ۱۶۷</h3><code class="section" rel="2_163-167"/><h3>ترجمه آیات</h3> <p> <span class="trans" rel="2_163">و معبود شما معبودی است یگانه جز او معبودی نیست او رحمان و رحیم است.  «۱۶۳» </span><span class="trans" rel="2_164">به درستی در<code class="page" rel="1,593"/> خلقت آسمانها و زمین و اختلاف شب و روز و کشتی‌ها که در دریا بسود مردم در جریانند و در آنچه که خدا از آسمان نازل میکند یعنی آن آبی که با آن زمین را بعد از مردگیش زنده میسازد و از هر نوع جنبنده در آن منتشر میکند و گرداندن بادها و ابرهایی که میان آسمان و زمین مسخرند آیات و دلیلهایی است برای مردمی که تعقل کنند.  «۱۶۴» </span><span class="trans" rel="2_165">و بعضی از مردم کسانی هستند که بجای خدا شریک‌ها میگیرند و آنها را مانند خدا دوست میدارند و کسانی که بخدا ایمان آورده‌اند نسبت باو محبت شدید دارند، و اگر ستمکاران در همین دنیا آن حالت خود را که در قیامت هنگام دیدن عذاب دارند ببینند میفهمند که تمامی نیروها از خداست و خدا شدید العذاب است.  «۱۶۵» </span><span class="trans" rel="2_166">روزی که پیشوایان کفر از پیروان خود بیزاری میجویند و عذاب را میبینند و چاره‌شان از همه جا قطع میشود.  «۱۶۶» </span><span class="trans" rel="2_167">و کسانی که در دنیا کارشان پیروی کورکورانه بود میگویند اگر برای ما بازگشتی میبود ما هم از این پیشوایان که امروز از ما بیزاری جستند بیزاری می‌جستیم اینچنین خداوند اعمالشان را برایشان بصورت حسرتها مجسم میسازد و ایشان هرگز از آتش بیرون نخواهند شد «۱۶۷» </span></p>         <h3>بیان</h3> <p> این آیات که مسئله توحید را خاطر نشان میکند، همه در یک سیاق و در یک نظم قرار دارند، و بر مسئله نامبرده اقامه برهان نموده، شرک و سرانجام امر آن را بیان می‌کند. </p> <p> <span class="aya" rel="2_163" data-words="1-4">و إلهکم إله واحد</span>، در سابق در تفسیر بسم اللَّه در اول کتاب، تفسیر سوره حمد معنای کلمه  اله گذشت، </p><h3> <span class="title" rel="2_163"><span class="phrase">معنی <em rel="fa_2_163_4-4" data-sentence="5:21">واحد</em> در <em rel="fa_2_163_3-4" data-sentence="62:0">اله واحد</em></span> </span> </h3> <p> و اما معنای کلمه واحد، باید دانست که مفهوم وحدت از مفاهیم بدیهی است که در تصور آن هیچ حاجت بان نیست که کسی آن را برایمان معنا کند و بفهماند که وحدت یعنی چه چیزی که هست موارد استعمال آن مختلف است، چه بسا چیزی را بخاطر یکی از اوصافش واحد بدانند، و مثلا بگویند مردی واحد، عالمی واحد، شاعری واحد، که می‌فهماند صفت مردانگی و علم و شعر که در او است شرکت و کثرت نمی‌پذیرد و درست هم هست، چون رجولیتی که در زید است قابل قسمت میان او و غیر او نیست، بخلاف رجولیتی که در زید و عمرو است-که دو مردند-و دو رجولیت دارند و مفهوم رجولیت در بین آن دو تقسیم شده و کثرت پذیرفته است. </p> <p>پس زید از این جهت-یعنی از جهت داشتن صفتی بنام رجولیت-موجودی است واحد که قابل کثرت نیست، هر چند که از جهت این صفت و صفات دیگرش مثلا علمش و قدرتش و حیاتش، و امثال آن واحد نباشد، بلکه کثرت داشته باشد. </p> <h3> <span class="title" rel="2_163"><span class="phrase">بیان فرق اجمالی بین دو کلمه <em>احد</em> و <em rel="fa_2_163_4-4" data-sentence="43:0">واحد</em></span> </span> </h3> <p> ولی این جریان در خدای سبحان وضع دیگری بخود می‌گیرد، می‌گوییم خدا واحد است، بخاطر اینکه صفتی که در اوست-مثلا الوهیتش-صفتی است که احدی با او در آن صفت<code class="page" rel="1,594"/> شریک نیست و باز می‌گوئیم: خدا واحد است چون علم و قدرت و حیات دارد، و خلاصه بخاطر داشتن چند صفت وحدتش مبدل به کثرت نمی‌شود، برای اینکه علم او چون علوم دیگران و قدرتش و حیاتش چون قدرت و حیات دیگران نیست، و علم و قدرت و حیات و سایر صفاتش او را متکثر نمی‌کند، تکثری که در صفات او هست تنها تکثر مفهومی است و گر نه علم و قدرت و حیاتش یکی است، آنهم ذات او است، هیچیک از آنها غیر دیگری نیست، بلکه او عالم است بقدرتش و قادر است بحیاتش، وحی است به علمش، بخلاف دیگران که اگر قادرند به قدرتشان قادرند و اگر عالم هستند، به علمشان عالم هستند، خلاصه صفاتشان هم مفهوما مختلف است و هم عینا. </p> <p>و چه بسا میشود که چیزی از ناحیه ذاتش متصف به وحدت شود، یعنی ذاتش، ذاتی باشد که هیچ تکثری در آن نباشد و بالذات تجزیه را در ذاتش نپذیرد، یعنی نه جزء جزء بشود؟ و نه ذات و اسم و نه ذات و صفت و همچنین جزئی نداشته باشد، اینگونه وحدت همانست که کلمه احد را در آن استعمال می‌کنند و میگویند خدای تعالی احدی الذات است و در این استعمال حتما باید به کلمه ذات و مثل آن اضافه شود مگر آنکه در سیاق نفی و یا نهی قرار گیرد که در آن صورت دیگر لازم نیست اضافه شود. </p> <p>مثل اینکه بگوئیم:  ما جاءنی احد، یعنی احدی نزد من نیامد که در اینصورت اصل ذات را نفی کرده‌ایم، یعنی فهمانده‌ایم: هیچکس نزد من نیامد، نه واحد و نه کثیر برای اینکه وحدت، در ذات اعتبار شده بود نه در وصفی از اوصاف ذات، بله اگر وحدت در وصف اعتبار شود مثل اینکه بگوئیم:  ما جاءنی واحد، یعنی یک نفر که دارای وصف وحدت است نزد من نیامد، در اینصورت اگر دو نفر یا بیشتر نزد من آمده باشد، دروغ نگفته‌ایم، چون آنچه را نفی کردیم وصف یک نفری بود، خواستیم بگوئیم یک مرد با قید یک نفری نزد من نیامد و این منافات ندارد با اینکه چند مرد نزد من آمده باشند، فعلا همین فرق اجمالی میان دو کلمه احد و واحد را در نظر داشته باش تا انشاء اللَّه تعالی شرح مفصل آن در تفسیر سوره: <span class="aya" rel="112_1" data-words="1-4">قل هو الله أحد</span> بیاید. </p> <p>و سخن کوتاه آنکه جمله: <span class="aya" rel="2_163" data-words="2-4">إلهکم إله واحد</span>، با همه کوتاهیش می‌فهماند: که الوهیت مختص و منحصر به خدای تعالی است و وحدت او وحدتی مخصوص است، وحدتی است که لایق ساحت قدس اوست، چون کلمه وحدت بر حسب آنچه مخاطبین به خطاب اله شما از آن می‌فهمند، بر بیش از وحدت عامه‌ای که قابل انطباق بر انواع مختلف است، دلالت نمی‌کند و این قسم وحدت لایق به ساحت قدس ربوبی نیست، <code class="page" rel="1,595"/> به بیانی ساده‌تر اینکه چند قسم وحدت داریم. </p> <h3> <span class="title" rel="2_163">اقسام وحدت و نکته‌ای که در جمله‌ <span class="aya" rel="2_163" data-words="2-4">إلهکم إله واحد</span> هست</span> </h3> <p> 1-وحدت عددی که در مقابل عدد دو و سه الخ است. </p> <p>2-وحدت نوعی که می‌گوییم: انسان ایرانی و هندی از نوع واحدند. </p> <p>3-وحدت جنسی که می‌گوییم: انسان و حیوان از یک جنسند مترجم. </p> <p>در چنین زمینه‌ای اگر قرآن کریم بفرماید معبود شما واحد است، ذهن شنونده به آن وحدتی متوجه میشود که کلمه واحد در نظرش به آن معنا است، به همین جهت اگر فرموده بود  اللَّه اله واحد، اللَّه اله واحد است توحید را نمی‌رسانید، برای اینکه در نظر مشرکین هم اللَّه اله واحد است، هم چنان که یک یک آلهه آنان اله واحدند، چون هیچ الهی دو اله نیست، هر یک برای خود و در مقابل خدا اله واحدند. </p> <p>و همچنین اگر فرموده بود و الهکم واحد، اله شما واحد است، باز آن طور که باید، نص و صریح در توحید نبود، برای اینکه ممکن بود گمان شنونده متوجه وحدت نوعیه شود، یعنی متوجه این شود که اله‌ها همه یکی هستند، چون همه یک نوعند و نوعیت الوهیت در همه هست، نظیر اینکه در تعداد انواع حیوانات می‌گوییم اسب یک نوع و قاطر یک نوع و چه و چه یک نوع است، با اینکه هر یک از نامبرده‌ها دارای هزاران فرد است. </p> <p>لکن وقتی فرمود: <span class="aya" rel="2_163" data-words="1-4">و إلهکم إله واحد</span> و معنای اله واحد را-که در مقابل دو اله و چند اله است-بر کلمه الهکم اثبات کرد، آن وقت عبارت صریح در توحید میشود، یعنی الوهیت را منحصر در یکی از آلهه‌ای که مشرکین معتقد بودند کرده و آن اللَّه تعالی است. </p> <p> <span class="aya" rel="2_163" data-words="5-8">لا إله إلا هو</span>، این جمله نص و صراحت جمله قبلی را تاکید می‌کند و تمامی توهمها و تاویل‌هایی که ممکن است در باره عبارت قبلی به ذهن آید، بر طرف میسازد. </p> <p>و اما معنای مفردات این جمله-کلمه لا در این جمله نفی جنس می‌کند و لای نفی جنس اسم و خبر لازم دارد، و چون مراد به اله هر چیزی است که واقعا و حقیقتا کلمه اله بر آن صادق باشد، به همین جهت صحیح است بگوئیم خبر لا که در جمله حذف شده که کلمه  موجود و یا هر کلمه‌ای است که به عربی معنای موجود را بدهد، مانند کائن و امثال آن، و تقدیر جمله این است که لا اله بالحقیقة و الحق بموجود الا اللَّه، یعنی اله حقیقی و معبودی به حق موجود نیست به غیر از اللَّه، و چون ضمیری که به لفظ جلاله اللَّه بر می‌گردد همیشه در قرآن کریم ضمیر رفع است نه نصب یعنی هیچ نفرموده لا اله الا ایاه </p><h3> <span class="title" rel="2_163"> <span class="phrase"><em rel="fa_2_163_7-7" data-sentence="0:44">الا</em> در <em>لا اله الا هو</em> برای استثناء نیست</span></span> </h3> <p> از اینجا می‌فهمیم در کلمه الا الای استثناء نیست، چون اگر استثناء بود، باید می‌فرمود:  لا اله الا ایاه نه لا اله الا هو، بلکه وصفی است به معنای کلمه غیر و معنایش این است که هیچ اله به غیر اللَّه موجود نیست. <code class="page" rel="1,596"/> پس تا اینجا این معنا روشن شد که جمله مورد بحث یعنی جمله‌ <span class="aya" rel="2_163" data-words="5-8">لا إله إلا هو</span> الخ در سیاق نفی الوهیت غیر خداست، یعنی نفی الوهیت آن آلهه موهومی که مشرکین خیال می‌کردند اله هستند، نه سیاق نفی غیر خدا و اثبات وجود خدای سبحان که بسیاری از مفسرین پنداشته‌اند. </p> <p>شاهدش هم این است که مقام، مقامی است که تنها احتیاج دارد خدایان دیگر نفی شود، تا در نتیجه الوهیت منحصر در یکی از خدایان مشرکین یعنی در اللَّه تعالی گردد، و هیچ احتیاجی به اثبات الوهیت خدا و بعد نفی الوهیت آلهه ندارد. </p> <p>علاوه بر اینکه قرآن کریم اصل وجود خدای تعالی را بدیهی میداند یعنی عقل برای پذیرفتن وجود خدای تعالی احتیاجی به برهان نمی‌بیند و هر جا از خدا صحبت کرده، عنایتش همه در این است که صفات او را از قبیل وحدت و یگانگی و خالق بودن و علم و قدرت و صفات دیگر او را اثبات کند. </p> <p>و ای بسا بعضی به تقدیر گرفتن لفظ موجود و هر چه که به معنای آن باشد، اشکال کنند، که این تقدیر تنها می‌رساند که غیر خدا اله دیگری فعلا موجود نیست و اثبات نمیکند که اصلا ممکن نیست اله دیگر وجود داشته باشد، در حالی که مطلوب نفی امکان آن است. </p> <p>و آن وقت بعضی دیگر در جواب آن گفته باشند: درست است که تقدیر گرفتن موجود تنها می‌رساند که خدایی دیگر موجود نیست ولی اینکه گفتی امکان وجود آن را نفی نمیکند، صحیح نیست برای اینکه خدایی که ممکن باشد بعدها موجود شود، او خود ممکن الوجود است و آن خدایی نخواهد بود که وجود تمامی موجودات و همه شئون آنها بالفعل منتهی به او و مستند باو است و بعضی دیگر جواب داده باشند: که بجای لفظ موجود، کلمه حق را تقدیر می‌گیریم، تا معنا چنین شود هیچ معبود بحق غیر خدا نیست. </p> <p> <span class="aya" rel="2_163" data-words="9-10">الرحمن الرحیم</span> تفسیر و بحث پیرامون معنای این دو کلمه، در ذیل سوره فاتحه گذشت، تنها در اینجا می‌گوییم: آوردن این دو اسم در اینجا معنای ربوبیت را تمام می‌کند، می‌فهماند که هر عطیه عمومی مظهر و مجلائی است از رحمت رحمانیه خدا و هر عطیه خصوصی، یعنی آنچه که در طریق هدایت و سعادت اخروی دخالت دارد، مجلای رحمت رحیمیه او است. </p> <p><code class="aya" rel="2_164"/> <span class="aya" rel="2_164" data-words="1-6">إن فی خلق السماوات و الأرض</span> الخ، سیاق این آیات همانطور که در ابتدای بیان آیات مورد بحث گفتیم، دلالت دارد بر اینکه سیاق خصوص این آیه نیز همان سیاق آیه قبلی است، و این آیه پیرامون همان معنایی استدلال می‌کند که آیه قبلی متضمن آن بود. </p> <p>چون آیه سابق که می‌فرمود: <span class="aya" rel="2_163" data-words="1-10">و إلهکم إله واحد لا إله إلا هو الرحمن الرحیم</span> الخ، در حقیقت اگر شکافته شود، معنایش این میشد: که برای هر موجودی از این موجودات، الهی است و اله همه<code class="page" rel="1,597"/> آنها یکی است و این اله یگانه و واحد، همان اله شما است و او رحمان است، چون رحمتی عمومی دارد و رحیم است، چون رحمتی خصوصی دارد و هر کسی را به سعادت‌نهائیش-که همان سعادت آخرت است-سوق میدهد، پس اینها همه حقایقی هستند حقه. </p> <p>و در خلقت آسمانها و زمین و اختلاف شب و روز، تا آخر آنچه در آیه ذکر شده، آیاتی است که بر این حقایق دلالت می‌کند، البته برای مردمی دلالت دارد که تعقل کنند. </p> <p>و اگر مراد باین آیه اقامه حجت بر اصل وجود اله برای انسانها و یا اله واحد برای انسانها بود، همه نامبردگان تنها یک آیت بودند که بر اصل وجود اله دلالت می‌کردند، چون نامبرده‌ها این معنا را افاده می‌کند که نظامی در سراسر جهان برقرار است و تدبیری بهم پیوسته دارد، و بر این فرض، حق کلام این بود که در آیه قبلی بفرماید:  و الهکم واحد لا اله الا هو الخ، و چون اینطور نفرموده، می‌فهمیم سیاق آیه برای این است که بر حجتی دلالت کند که هم حجت بر وجود اله است و هم حجت بر وحدت او است، باین معنا که نخست اثبات کند اله موجودات دیگر غیر انسان و نظام کبیری که در آنهاست یکی است و سپس اثبات کند همان یک اله، اله انسان نیز هست. </p> <h3> <span class="title" rel="2_163 2_164 2_165 2_166 2_167">سه برهان، که آیه شریفه برای اثبات وجود خدا و توحید اقامه کرده است</span> </h3> <p> و اجمال دلالت آیه بر مسئله توحید، این است که می‌فرماید: این آسمانها که بر بالای ما قرار گرفته و بر ما سایه افکنده، با همه بدایعی که در خلقت آنها است، و این زمین که ما را در آغوش گرفته و بر پشت خود سوار کرده، با همه عجائبی که در آن است، و با همه غرائبی که در تحولات و انقلابهای آن از قبیل اختلاف شب و روز و جریان کشتی‌ها در دریا و نازل شدن باران‌ها و وزیدن بادهای گردنده و گردش ابرهای تسخیر شده، همه اموری هستند فی نفسه نیازمند به صانعی که ایجادشان کند، پس برای هر یک از آنها الهی است، پدید آورنده،  این صورت برهان اولی است که آیه شریفه بر مسئله توحید اقامه کرده است. </p> <p>برهان دیگر را از راه نظامی که در عالم است اقامه نموده و حاصلش این است این اجرام زمینی و آسمانی که از نظر حجم و کوچک و بزرگی و هم دوری و نزدیکی مختلفند،  و بطوری که فحصهای علمی بدست آورده کوچکترین حجم یکی از آنها.00033،000،000،000،000،000،000،000_\0 سانتی‌متر مکعب است و بزرگترین آنها که حجمش میلیونها برابر حجم زمین است، کره‌ای است که قطرش تقریبا معادل 9000 میل است و فاصله میان دو ستاره و دو جرم آسمانی، قریب به سه ملیون سال نوری است و سال نوری تقریبا برابر است با رقم زیر 365__24__60__60__300000 کیلومتر و خلاصه این ارقام دهشت‌آور را نیک بنگر، آن گاه خودت حکم خواهی کرد: که تا چه اندازه نظام این عالم، بدیع و شگفت‌آور است، عالمی که با همه وسعتش هر ناحیه‌اش در ناحیه<code class="page" rel="1,598"/> دیگر اثر می‌گذارد، و در آن دست اندازی می‌کند و هر جزء آن در هر کجا که واقع شده باشد از آثاری که سایر اجزاء در آن دارند متاثر میشود، جاذبه عمومیش یکدگر را بهم متصل می‌کند، نورش و حرارتش همچنین، و با این تاثیر و تاثر سنت حرکت عمومی و زمان عمومی را به جریان می‌اندازد. </p> <p>و این نظام عمومی و دائم، و تحت قانونی ثابت است و حتی قانون نسبیت عمومی هم که قوانین حرکت عمومی در عالم جسمانی را محکوم به دگرگونگی میداند، نمیتواند از اعتراف به اینکه خودش هم محکوم قانون دیگری است، خودداری کند، قانونی ثابت در تغییر و تحول یعنی تغییر و تحول در آن قانون ثابت و دائمی میباشد. </p> <p>و از سوی دیگر این حرکت و تحول عمومی، در هر جزء از اجزاء عالم بصورتی خاص به خود دیده میشود، در بین کره آفتاب و سایر کراتی‌که جزء خانواده این منظومه‌اند، به یک صورت است و هر چه پائین‌تر می‌آید، دائره‌اش تنگ‌تر می‌گردد، تا در زمین ما در دائره‌ای تنگ‌تر، نظامی دیگر به خود می‌گیرد، حوادث خاص بدان و جرم ماه که باز مختص بدان است و شب و روز و وزش بادها و حرکت ابرها، و ریزش بارانها، در تحت آن نظام اداره میشود. باز این دائره نسبت به موجوداتی که در زمین پدید می‌آیند، تنگ‌تر میشود و در آن دائره معادن و نباتات و حیوانات و سایر ترکیبات درست میشود، و باز این دائره در خصوص یک یک انواع نباتات، حیوانات، معادن و سایر ترکیبات تنگ‌تر میشود، تا آنکه نوبت بعناصر غیر مرکب برسد و باز به ذرات و اجزاء ذرات و در آخر به آخرین جزئی که تا کنون علم بشر بدان دست یافته برسد، یعنی به الکترون و پروتون که تازه در آن ذره کوچک، نظامی نظیر نظام در منظومه شمسی می‌بینیم، هسته‌ای در مرکز قرار دارد و اجرامی دیگر دور آن هسته می‌گردند، آن چنان که ستارگان بدور خورشید در مدار معین می‌گردند، و در فلکی حساب شده، شنا می‌کنند. </p> <p>انسان در هر نقطه از نقاط این عالم بایستد و نظام هر یک از این عوالم را زیر نظر بگیرد، می‌بیند که نظامی است دقیق و عجیب و دارای تحولات و دگرگونگی‌هایی مخصوص به خود، دگرگونگی‌هایی که اگر نبود، اصل آن عالم پای بر جا نمی‌ماند و از هم پاشیده میشد، دگرگونگی‌هایی که سنت الهیه با آن زنده میماند، سنتی که عجائبش تمام شدنی نیست، و پای خرد به کرانه‌اش نمی‌رسد. </p> <p>نظامی که در جریانش حتی به یک نقطه استثناء برنمیخوریم، و هیچ تصادفی هر چند به ندرت، در آن رخ نمیدهد، نظامی که نه تا کنون و نه هیچوقت، عقل بشر به کرانه‌اش نمی‌رسد و مراحلش را طی نمی‌کند. <code class="page" rel="1,599"/> اگر از خردترین موجودش چون مولکول شروع کنی و بطرف اجزایی که از آن ترکیب یافته، بالا بیایی، تا برسی به منظومه شمسی و کهکشانهایی که تا کنون بچشم مسلح دیده شده بیش از عالم و یک نظام نمی‌بینی، و اگر از بالا شروع کنی و کهکشانها را یکی پس از دیگری از هم جدا نموده، منظومه‌ها را از نظر بگذرانی و تک تک کرات را و سپس کره زمین و در آخر ذره‌ای از آن را تجزیه کنی تا به مولکول برسی، باز می‌بینی از آن عالم واحد و آن نظام واحد و آن تدبیر متصل چیزی کم نشده، با اینکه هیچیک از این موجودات را مثل هم نمی‌بینی دو نفر انسان، دو رأس گوسفند، دو شاخه توت، دو برگ گردو، دو تا مگس، و بالأخره هر جفت جفت موجودات را در نظر بگیری، خواهی دید که هم ذاتا مختلف هستند و هم حکما و هم شخصا. </p> <p>پس مجموع عالم یک چیز است، و تدبیر حاکم بر سراپای آن متصل است و تمامی اجزائش مسخر برای یک نظام است، هر چند که اجزائش بسیار و احکامش مختلف است،  <span class="aya" rel="20_111" data-words="1-5">و عنت الوجوه للحی القیوم</span>، همه وجوه برای خدای حی قیوم خاضع است پس اله عالم که پدید آورنده آن و مدبر امر آن است، نیز یکی است این برهان دومی است که آیه شریفه بر مسئله توحید اقامه کرده است. </p> <p>برهان سومی که در آیه اقامه شده از راه احتیاج انسان است، می‌فرماید: این انسان که یکی از پدیده‌های زمینی است، در زمین زنده میشود، و زندگی می‌کند و سپس می‌میرد و دوباره جزء زمین میشود، در پدید آمدنش، و بقائش، به غیر این نظام کلی که در سراسر عالم حکمفرما است، و با تدبیری متصل سراپای عالم را اداره می‌کند، به نظام دیگری احتیاج ندارد. </p> <p>این اجرام آسمانی در درخشندگی‌اش و حرارت دادنش، این زمین در شب و روزش و بادها و ابرها و بارانهایش و منافع و کالاهایی که از هر قاره به قاره دیگرش منتقل میشود، همه اینها مورد احتیاج آدمی است، و زندگی انسان و پیدایش و بقائش بدون آن تدبیر نمیشود، خدا از ما ورای همه اینها محیط بآدمی است-پس وقتی نظام هستی انسان و همه عالم یکی است، نتیجه می‌گیریم که اله و پدید آورنده و مدبر آن، همان اله و پدید آرنده و مدبر امر انسان است،  این بود آن برهان سوم. </p> <h3> <span class="title" rel="2_163 2_164 2_165 2_166 2_167">برهانی دیگر بر رحمن و رحیم بودن خدا</span> </h3> <p> در آیه مورد بحث بعد از اقامه سه برهان بر وحدت اله که در آیه قبل ادعا شده بود، برهانی هم بر دو اسم رحمان و رحیم اقامه کرده که آن نیز در آیه قبل ذکر شده بود، بیان آن برهان این است که این اله، که ما یحتاج هر چیزی را باو داده و آنچه را که هر چیز در رسیدن به سعادت وجودیش، و نیز در رسیدن به سعادت در غایتش، و اگر غیر از زندگی در دنیا آخرتی هم دارد، در رسیدن به غایت و هدف اخرویش، بدان نیازمند است، در اختیارش گذاشته چنین الهی رحمان و رحیم<code class="page" rel="1,600"/> است، رحمان است بدین جهت که ما یحتاج مادی تمامی موجودات را فراهم کرده، و رحیم است بدین جهت که ما یحتاج آدمی را در رسیدن به سعادت آخرتش، در دسترسش گذاشته و چطور ممکن است خدایی که عاقبت امر انسان و آخرت او را تدبیر کرده، غیر آن خدایی باشد که خود انسان را تدبیر می‌کند؟. </p> <p>در اینجا این نکته روشن میشود: که چرا در اول آیه مورد بحث کلمه ان که تعلیل را می‌رساند در آمده، و معلوم شد برای این در آمده که آیه شریفه آیه قبل را تعلیل می‌کند و می‌فهماند چرا <span class="aya" rel="2_163" data-words="2-4">إلهکم إله واحد</span>؟ و چرا این اله واحد رحمان و رحیم است؟ -و خدا داناتر است. </p> <p>پس جمله: <span class="aya" rel="2_164" data-words="1-6">إن فی خلق السماوات و الأرض</span> الخ، اشاره دارد به اجرام آسمانی و زمین،  که آنهم یکی از کرات است و بآنچه که ترکیبات آنها از عجائب خلقت و بدایع صنع دارد، از اشکالی که قوام اسماء آنها بر آن است و مواردی که جرم آنها از آن تالیف و ترکیب یافته، و تحولی که بعضی از آنها را به بعضی دیگر مبدل می‌کند و نقص و زیادتی که عارض بعضی از آنها میشود و اینکه مفرداتش مرکب و مرکباتش تجزیه میشود، هم چنان که فرمود، <span class="aya" rel="13_41" data-words="1-10">أ و لم یروا أنا نأتی الأرض، ننقصها من أطرافها</span>؟ آیا نمی‌بینند که ما به زمین می‌پردازیم، و از اطرافش کم می‌کنیم؟<span class="footnote" rel="1" title="سوره رعد آیه ۴۲">*</span> و نیز فرموده:  <span class="aya" rel="21_30" data-words="1-20">أ و لم یر الذین کفروا أن السماوات و الأرض کانتا رتقا، ففتقناهما، و جعلنا من الماء کل شیء حی</span>؟ آیا کسانی که کفر ورزیدند، ندیدند که آسمانها و زمین در هم و یک پارچه بود، ما آنها را شکافته از هم جدا کردیم و هر زنده‌ای را از آب زنده کردیم؟<span class="footnote" rel="2" title="سوره انبیا آیه ۳۲">*</span>. </p> <h3> <span class="title" rel="2_164 2_163 2_165 2_166 2_167">علل پیدایش شب و روز</span> </h3> <p> <span class="aya" rel="2_164" data-words="7-11">و اختلاف اللیل و النهار</span> اختلاف شب و روز، همان کم و زیاد شدن و کوتاه و بلند شدنی است، که بخاطر اجتماع دو عامل از عوامل طبیعی عارض بر شب و روز میشود و اول آن دو عامل عبارتست از حرکت وضعی زمین بر دور مرکز خود که در هر بیست و چهار ساعت یک بار این دور را می‌زند، و از این دوران که همیشه یک طرف زمین یعنی کمی بیش از یک نیم کره آن را رو به آفتاب می‌کند و آن طرف از آفتاب نور می‌گیرد و حرارت را جذب می‌کند، روز پدید می‌آید، و یک طرف دیگر زمین یعنی کمی کمتر از یک نیم کره آن که پشت به آفتاب واقع شده و در ظلمت سایه مخروطی شکل آفتاب قرار می‌گیرد، شب پدید می‌آید و این شب و روز بطور دائم دور زمین دور می‌زنند. </p> <p>عامل دومش عبارتست از میل سطح دائره استوایی و یا معدل از سطح مدار ارضی در حرکت انتقالی شش ماه بسوی شمال و شش ماه بسوی جنوب،  که برای بهتر فهمیدن این میل،     <code class="page" rel="1,601"/> باید به نقشه‌ای که از زمین و آفتاب و حرکت انتقالی زمین در مداری بیضی به دور آفتاب ترسیم می‌کنند، مراجعه نمود، که در آنجا خواهی دید محور زمین در حرکت انتقالیش، محوری ثابت نیست، از اول فروردین که محورش دو نقطه مغرب و مشرق اعتدالی است، تا مدت سه ماه، بیست و سه درجه بطرف قطب جنوب می‌آید و در سه ماه تابستان دوباره بجای اولش برمی‌گردد و به همین جهت اول فروردین و اول مهر شب و روز برابر است، و در سه ماه پائیز محور به مقدار بیست و سه درجه بطرف قطب شمال می‌رود و در سه ماه زمستان به جای اولش برمی‌گردد. </p> <p>و این زمین باعث می‌شود، آفتاب هم از نقطه معتدل،  اول فروردین و اول پائیز نسبت بزمین میل پیدا کند و تابش آن بزمین انحراف بیشتری داشته باشد و در نتیجه فصول چهارگانه  بهار، تابستان، پائیز، زمستان بوجود آید و در منطقه استوایی و دو قطب شمال و جنوب و شب و روز یکسان شود با این تفاوت که در دو قطب شش ماه شب و شش ماه روز باشد، یعنی سال یک شبانه روز باشد، در ششماهی که قطب شمال روز است، قطب جنوب شب و در ششماهی که قطب جنوب روز است قطب شمال شب باشد. </p> <p>و اما در نقطه استوایی سال تقریبا مشتمل بر سیصد و پنجاه و شش شبانه روز مساوی باشد و در بقیه مناطق‌شبانه روز بر حسب دوری و نزدیکی به خط استواء و به دو قطب هم از جهت عدد مختلف شود و هم از جهت بلندی و کوتاهی و مشروح این مسائل در علومی که مربوط بآنست بیان شده است. </p> <p>و این اختلاف که گفتیم باعث اختلاف تابش نور و حرارت به کره زمین است، باعث اختلاف عواملی میشود که ترکیبات زمینی و تحولات آن را پدید می‌آورد و در نتیجه آن ترکیب‌ها و تحولات، نیز مختلف می‌شود، و مالا منافع مختلفی عاید انسانها میشود. </p> <p> <span class="aya" rel="2_164" data-words="12-20">و الفلک التی تجری فی البحر بما ینفع الناس</span> الخ، کلمه فلک به معنای کشتی است، که هم به یک کشتی اطلاق می‌شود و هم به جمع آن، و فلک و فلکه مانند تمر و تمره است که اولی اسم جنس و دومی به معنای یک دانه خرماست و مراد از حرکت کشتی در دریا، به آنچه مردم سود ببرند، نقل کالا و ارزاق است، از این ساحل بساحلی دیگر و از این طرف کره زمین بطرفی دیگر. </p> <p>و اینکه در میان همه موجودات و حوادثی که مانند آسمان و زمین و اختلاف شب و روز، اختیاراتشان در آنها مدخلیت ندارد، تنها کشتی و جریان آن را در دریا ذکر کرده، خود دلالت دارد بر اینکه این نعمت نیز هر چند که انسانها در ساختن کشتی دخالت دارند، ولی بالأخره مانند زمین و آسمان به صنع خدا در طبیعت منتهی میشود. <code class="page" rel="1,602"/> </p><h3> <span class="title" rel="2_163 2_164 2_165 2_166 2_167">اختیار انسان او را سبب تام و مستقل از اراده خداوند نمی‌کند</span> </h3> <p> و درست هم هست، برای اینکه آن نسبتی که انسان به فعل خود کشتی سازی دارد، اگر به دقت بنگری، بیش از آن نسبت که هر فعلی به سببی از اسباب طبیعی دارد نمیباشد و اختیاری که انسان دارد و با آن بخود میبالد، او را سبب تام و مستقل از خدای سبحان و اراده او نمیکند و چنان نیست که احتیاج او را به خدای سبحان کمتر از احتیاج سایر اسباب طبیعی کند. </p> <p>و در نتیجه میانه فعلی که یک نیروی طبیعی در ماده انجام می‌دهد، و با فعل خود، و انفعال آن ماده، و تحریک و ترکیب و تحلیل حاصل از این فعل و انفعال، صورتی از صور، چون صورت سنگ مثلا پدید آید، و میان فعلی که انسان انجام میدهد که یا تحریک است، یا تقریب است، یا دور کردن، صورتی در ماده پدید آورد، چون صورت کشتی مثلا، فرق داشته باشد، در فعل آن نیروی طبیعی بگوئیم: همه‌اش منتهی به صنع خدای سبحان و ایجاد اوست و آن نیروی طبیعی هیچ استقلالی از خود ندارد، نه در ذاتش و نه در فعلش، ولی در فعل انسان این حکم را نکنیم. </p> <p>بلکه هر دو بدون هیچ تفاوتی مثل هم هستند، پس کشتی هم مانند آن سنگ و همه موجودات طبیعی، هم در وجودش محتاج به اله است و هم در تدبیر امورش، و خدای تعالی در یک جمله بسیار کوتاه باین حقیقت اشاره نموده، میفرماید:  <span class="aya" rel="37_96" data-words="1-6">و الله خلقکم، و ما تعملون</span>، خدا هم شما را آفریده و هم اعمال شما را،<span class="footnote" rel="1" title="صافات-۹۶">*</span> چون این جمله جزء کلماتی است که خدای سبحان از ابراهیم در برابر قوم خود و در خصوص بت‌هایی که آنها اله خود گرفته بودند، حکایت کرده است. </p> <p>و این پر واضح است که صنم یعنی بت، یک موجود صنعتی مانند کشتی‌ای است که در دریا حرکت می‌کند و خدای تعالی در باره‌اش می‌فرماید:  <span class="aya" rel="55_24" data-words="1-7">و له الجوار المنشآت فی البحر کالأعلام</span>، خدای راست کشتی‌هایی که در دریا چون کوه پیدا شده<span class="footnote" rel="2" title="الرحمن-۲۴">*</span> و مع ذلک خدا این کشتی را ملک خود شمرده، و نیز تدبیر امر آن راجع بخود دانسته و فرموده:  <span class="aya" rel="14_32" data-words="18-25">و سخر لکم الفلک لتجری فی البحر بأمره</span>، و کشتی را برای شما رام کرد تا در دریا به امر او حرکت کند،<span class="footnote" rel="3" title="ابراهیم-۳۲">*</span>. </p> <h3>گفتار در اینکه مصنوعات انسانها هم مصنوع خداست</h3> <p> راستی این هایی که صنایع بشری را مصنوع و مخلوق انسان میدانند و میگویند: که هیچ رابطه‌ای میان آنها و اله عالم عز اسمه نیست، بخاطر اینکه تنها اراده و اختیار انسان در آن دخالت دارد تا چه اندازه غافل هستند. </p> <h3> <span class="title" rel="2_163 2_164 2_165 2_166 2_167">پندار باطل مادیون در باره علت و ریشه خدا شناسی و اعتقاد به ما وراء طبیعت</span> </h3> <p> یک عده از آنان-یعنی مادیین که بکلی منکر خدای صانع هستند-پنداشته‌اند، دلیل       <code class="page" rel="1,603"/> معتقدان به دین در اثبات صانع این بوده که در طبیعت به حوادثی و به موجوداتی برخورده‌اند که علل مادی آن را نشناختند و چون نمیتوانستند قانون عمومی علیت و معلولیت را در عالم و حوادث آن انکار کنند و یا حد اقل استثناء بزنند، و از سوی دیگر باید آن حوادث را بعلت‌هایی مستند کنند، که گفتیم علتش را نیافتند، لا جرم برای اینکه بالأخره آن حوادث را به علتی نسبت داده باشند، گفتند: علت آنها در ما ورای عالم طبیعت است و نامش خدا است. </p> <p>پس در حقیقت دینداران خدای فرضی را پس‌انداز کرده‌اند تا به هر حادثه بر خوردند و علتش را نیافتند، آن حادثه را به خدا نسبت دهند، از قبیل حوادث جوی و بسیاری از حوادث زمینی که علتش برایشان مجهول بوده و همچنین حوادث و خواص روحی انسانها که هنوز علوم به علل آن پی نبرده است. </p> <p>آن گاه گفته‌اند: ولی امروز علوم بشر، پیشرفت شگرفی که کرده، همه آن مشکلات را حل نموده و علل حوادث مادی را کشف نموده و دیگر احتیاج ندارد که قائل به خدا باشد، چون یکی از دو رکن آن فرضیه، در هم فرو ریخت، و آن عبارت بود از احتیاج به توجیه حوادثی که عللش برای بشر نامعلوم بود، و فعلا یک رکن دیگرش باقی مانده، و آن عبارتست از احتیاج به توجیه حوادث روحی به عللی از سنخ خودش و آن علل به عللی دیگر، تا بالأخره منتهی شود، به علتی مجرد از ماده که آن هم بزودی فرو خواهد ریخت. </p> <p>برای اینکه علم شیمی آلی جدید، با پیشرفت شگرفش این وعده حسن را به ما داده: که بزودی علل پیدایش روح را پیدا کند و بتواند جرثومه‌های حیات را بسازد و با ترکیب آنها هر موجود زنده که خواست درست کند و هر خاصیت روحی که دلش خواست در آنها پدید آورد که اگر علم این قدم دیگر را بردارد و به این موفقیت نائل آید، دیگر اساس فرضیه وجود خدا بکلی منهدم میشود، آن وقت است که انسان میتواند هر موجود زنده و دارای روح که دلش خواست بسازد، همانطور که الآن هر موجود مادی و طبیعی که دلش بخواهد میسازد و دیگر مانند سابق بخاطر جهلی که به علل حوادث داشت، هر حادثه‌ای را به آن علت فرضی نسبت ندهد، آری او بخاطر جهلش اصلا حاضر نبود باور کند که حوادث طبیعی علل طبیعی دارد و راضی نمیشد آن حوادث را به غیر خدا نسبت دهد، این بود دلیل منکرین خدا. </p> <p>در حالی که این بیچارگان سر در برف فرو برده، اگر کمی از مستی غفلت و غرور بهوش آیند، خواهند دید که معتقدین به خدا از اولین روزی که معتقد شدند بوجود صانعی برای عالم- هر چند که هرگز برای این اعتقاد اولی نخواهیم یافت-معتقد شدند به صانعی برای همه عالم، نه تنها آن حوادثی که علتش را نیافتند و تاریخ بشریت اصلا اعتقاد به چنین خدایی را از هیچ<code class="page" rel="1,604"/> معتقدی نشان نمیدهد، و هیچ طائفه‌ای از اهل ملت و کیش را نشان نداده، که به خدایی معتقد بوده باشند، که تنها خالق حوادثی باشد که علل طبیعی آن مجهول بوده، بلکه سراپای عالم را که در آن از هر دو قسم موجودات و حوادث هست، هم معلوم العلة و هم مجهول العلة همه را محتاج به علتی میدانسته‌اند که خودش از جنس این عالم و داخل در آن نیست، پس معلوم میشود این بیچاره‌ها خدایی را منکرند که خود معتقدین به مبدأ هم منکر آنند، اینان و آنچه را که آنان اثبات می‌کنند نفهمیده‌اند. معتقدین به خدا-که گفتیم بحثهای تاریخی، مبدأ ظهور آنان، در تاریخ بشر را، معین نکرده -اگر یک خدا قائل بوده‌اند و اگر چند خدا، به هر حال خدایی را قائل بوده‌اند که صانع همه عالم است،  هر چند که قرآن کریم دین توحید را مقدم بر وثنیت، و چند خدایی میداند، و دکتر ماکس‌مولر آلمانی، شرق‌شناس نیز این معنا را در کتابش-التقدم فی حل رموز سانسکریتیه- بیان کرده است. </p> <p>و این طائفه حتی انسانهای اولیه از ایشان هم، میدانستند که علت طبیعی فلان حادثه مادی چیست. </p> <p>پس اگر در عین حال به خدایی معتقد بوده‌اند که خالق همه عالم است، معلوم میشود آن درس نخوانده‌ها اینقدر شعور داشته‌اند که بفهمند قانون علیت عمومی اقتضاء می‌کند که برای عالم علت العلل و مسبب الاسبابی باشد. </p> <p>بدین جهت معتقد بوجود خدای تعالی شدند، نه برای اینکه در مورد حوادث مجهول العلة خود را راحت کنند، تا شما درس خوانده‌ها بگوئید: بعضی از موجودات و حوادث عالم خدا میخواهد و بعضی دیگر بی نیاز از خداست. </p> <p>آنها فکر می‌کردند سراپای این عالم، یعنی عالمی که از یک سلسله علتها و معلولها تشکیل شده بر روی هم آن، نیز علتی میخواهد که خودش داخل در سلسله علتهای درونی این عالم نباشد، و چطور ممکن است هر حادثه‌ای علت بخواهد ولی سراپای عالم علت نخواهد و از علتی که ما فوق علل باشد و عالم در تمامی تاثیر و تاثراتش متکی بدان باشد، بی نیاز باشد؟ پس اثبات چنین علتی معنایش ابطال قانون علیت عمومی و جاری در میان خود اجزاء عالم نیست و نیز وجود علل مادی در موارد معلولهای مادی مستلزم آن نیست که آن علتها و معلولهای مادی از علتی خارج از سلسله‌اش بی نیاز باشد و اینکه می‌گوییم: علتی خارج از سلسله، منظور از این نیست که علتی در رأس این سلسله قرار داشته باشد، بطوری که خود سلسله از آن علت غایب باشد، بلکه منظور علتی است که از جنس سلسله علل نباشد و از هر جهت به سلسله<code class="page" rel="1,605"/> علل احاطه داشته باشد. </p> <h3> <span class="title" rel="2_163 2_164 2_165 2_166 2_167">تناقض گویی‌های عجیب این آقایان</span> </h3> <p> و از تناقض‌گوئیهای عجیبی که این آقایان در کلامشان مرتکب شده‌اند، یکی این است که میگویند: حوادث-که یکی از آنها افعال خود انسانها است-همه به جبر مطلق صورت می‌گیرد و هیچ فعلی و حادثه‌ای دیگر نیست مگر آنکه معلول به اجبار عللی است که خود آنها برایش تصور کرده‌اند، آن وقت در عین حال گفته‌اند: اگر انسان یک انسان دیگری خلق کند، آن انسان مخلوق، تنها و تنها مخلوق آدمی است و به فرض اینکه سایر مخلوقات به اله و صانعی منتهی شوند، آن یک انسان به صانع عالم منتهی نمیشود، این یک تناقض است. </p> <p>البته این تناقض-هر چند بسیار دقیق است و به همین جهت فهم ساده عامی نمیتواند آن را تشریع کند-و لیکن بطور اجمال در ذهن خود آقایان مادی هست، هر چند که با زبان بدان اعتراف نکنند، برای اینکه خودشان ندانسته تمامی عالم را یعنی علل و معلولات را مستند به اله صانع می‌کنند، و این خود یک تناقض است. </p> <p>تناقض دومشان اینکه با علم به اینکه الهیون از حکماء بعد از اثبات عموم علیت و اعتراف به آن، وجود صانع را اثبات نموده و بر اثباتش براهین عقلی اقامه می‌کنند، مع ذلک در باره آنان میگویند: بدین جهت معتقد بوجود خدا شده‌اند که علت طبیعی پاره‌ای حوادث را نجسته‌اند، و حال آنکه اینطور نیست، حکماء الهی زیر بنای بحثهای الهی‌شان اثبات عموم علیت است، می‌گویند: باید این علت‌های مادی و ممکن، سرانجام به علتی واجب الوجود منتهی شود و این روش بحث مربوط به امروز و دیروز الهیون نیست، بلکه از هزاران سال قبل، و از قدیمی‌ترین عهد فلسفه، تا به امروز همین بوده و حتی کمترین تردیدی هم نکرده‌اند، در اینکه باید معلولها با علل طبیعی‌اش مستند و منتهی به علتی واجب الوجود شود، نه اینکه استنادشان به علت واجب، ناشی از جهل به علت طبیعی، و در خصوص معلولهای مجهول العله باشد که آقایان توهم کرده‌اند، این نیز تناقض دومشان میباشد. </p> <p>تناقض سومشان این است که عین همین داوری بیجا را ندانسته در باره روش قرآن کرده‌اند، با اینکه قرآن کریم که توحید صانع را اثبات می‌کند، در عین حال جریان قانون علیت عمومی را بین اجزاء عالم قبول دارد، و هر حادثه را به علت خاص بخودش مستند می‌کند، و خلاصه آنچه را عقل سلیم در این باره میگوید تصدیق دارد. </p> <h3> <span class="title" rel="2_163 2_164 2_165 2_166 2_167">قرآن کریم قانون علیت عمومی را پذیرفته و افعال و پدیده‌های را هم به علل طبیعی و هم به خدا نسبت میدهد</span> </h3> <p> چه قرآن کریم هم افعال طبیعی هر موجودی را بخود او نسبت میدهد و فاعل‌های طبیعی را فاعل میداند، و در آیات بسیاری افعال اختیاری انسانها را بخود آنان نسبت میدهد که احتیاجی به نقل آنها نیست، و در عین حال همه آن فاعلها و افعالشان را بدون استثناء به خدای سبحان نسبت<code class="page" rel="1,606"/> میدهد، و می‌فرماید:  <span class="aya" rel="39_62" data-words="1-4">الله خالق کل شیء</span>، اللَّه آفریدگار هر چیزی است<span class="footnote" rel="1" title="زمر-۶۲">*</span>، و نیز می‌فرماید:  <span class="aya" rel="6_102" data-words="1-10">ذلکم الله ربکم، لا إله إلا هو، خالق کل شیء</span>، با شما هستم، اللَّه پروردگار شما است که آفریدگار هر چیز است، معبودی جز او نیست<span class="footnote" rel="2" title="انعام-۱۰۲">*</span>، و نیز فرموده:  <span class="aya" rel="7_54" data-words="29-33">ألا له الخلق و الأمر</span>، آگاه باشید، خلقت و امر همه از آن او است<span class="footnote" rel="3" title="اعراف-۵۴">*</span>، و نیز فرموده:  <span class="aya" rel="42_4" data-words="1-8">له ما فی السماوات و ما فی الأرض</span>، آنچه در آسمانها و آنچه در زمین است از آن او است<span class="footnote" rel="4" title="شوری-۴">*</span>، پس هر موجودی که کلمه چیز-شی‌ء بر آن صادق باشد، مخلوق خدا و منسوب به او است، البته به نسبتی که لایق ساحت قدس و کمالش باشد. </p> <p>اینها آیاتی بود که تمام موجودات و آثار و افعال موجودات را به عبارت هر چیز به خدا نسبت میداد، آیات دیگری هم هست که در آن هر دو نسبت هست یعنی هم آثار و افعال موجودات را به خود آنها نسبت میدهد و هم به خدا، مانند آیه:  <span class="aya" rel="37_96" data-words="1-6">و الله خلقکم، و ما تعملون</span>، و خدا شما را و آنچه شما می‌کنید آفریده است<span class="footnote" rel="5" title="صافات-۹۶">*</span>، که ملاحظه می‌فرمائید، هم اعمال ما را اعمال ما دانسته و هم خود ما و اعمالمان را مخلوق خدا، و آیه:  <span class="aya" rel="8_17" data-words="7-15">و ما رمیت إذ رمیت، و لکن الله رمی</span>، تو سنگریزه نینداختی وقتی می‌انداختی، بلکه خدا انداخت،<span class="footnote" rel="6" title="انفال-۱۷">*</span> که سنگریزه انداختن را هم به رسول خدا  ص نسبت می‌دهد و هم این نسبت را از او نفی میکند و به خدا نسبت میدهد و آیاتی دیگر نظیر اینها. </p> <p>و از همین باب است آیاتی که بطور عموم میان دو اثبات جمع میکند، مانند آیه:  <span class="aya" rel="25_2" data-words="18-23">و خلق کل شیء، فقدره تقدیرا</span>، هر چیزی را بیافرید و آن را به نوعی تقدیر کرد<span class="footnote" rel="7" title="فرقان-۲">*</span> و آیه:  <span class="aya" rel="54_49" data-words="1-5">إنا کل شیء، خلقناه بقدر</span> -تا آنجا که می‌فرماید-و <span class="aya" rel="54_53" data-words="2-6">کل صغیر و کبیر مستطر</span>، ما هر چیزی را به اندازه گیری خلق کردیم... و هر خرد و کلانی نوشته شده است<span class="footnote" rel="8" title="قمر-۵۳">*</span> و نیز آیه:  <span class="aya" rel="65_3" data-words="18-23">قد جعل الله لکل شیء قدرا</span>، خدای تعالی برای هر چیزی اندازه‌ای قرار داد،<span class="footnote" rel="9" title="طلاق-۳">*</span> و نیز آیه:  <span class="aya" rel="15_21" data-words="1-13">و إن من شیء إلا عندنا خزائنه، و ما ننزله إلا بقدر معلوم</span>، و هیچ چیز نیست مگر آنکه نزد ما خزینه‌هایش هست و ما آن را نازل نمی‌کنیم مگر به اندازه‌ای معلوم<span class="footnote" rel="10" title="حجر-۲۱">*</span> و معلوم است که تقدیر هر چیز عبارتست از اینکه آن را محدود به حدود علل مادی و شرائط زمانی و مکانیش کنند. </p> <p>و سخن کوتاه اینکه اساس اثبات وجود اله یگانه در قرآن کریم، اثبات علیت و معلولیت در                     <code class="page" rel="1,607"/> میان تمامی اجزاء عالم بطوری که اگر قرآن کریم این جریان را قبول نمیداشت، نمی‌توانست بر مدعای خود اقامه دلیل کند و سپس استناد همه بخدای فاطر و صانع همه عالم است و این معنا جای هیچ شک و تردیدی نیست، پس اینکه آقایان گفته‌اند: معتقدین به خدا بعضی از موجودات و حوادث را به خدا نسبت میدهند و بعضی دیگر را به علل مادی آن، آن عللی که برایشان شناخته شده صحیح نیست. </p> <h3> <span class="title" rel="2_163 2_164 2_165 2_166 2_167">شاید عدم دسترسی این آقایان به منابع صحیح معارف اسلامی علت اشتباه آنان بوده</span> </h3> <p> بله ممکن است این آقایان در این اشتباه‌ها خیلی تقصیر نداشته باشند، چون مدارک صحیحی از معارف اسلامی در دسترسشان نبوده، تنها مدرکی را که دیده‌اند کتاب‌های فلسفی عامیانه‌ای بوده که باصطلاح علمای مسیحیت نوشته بودند، در آن متعرض این مسئله و مسائلی نظیر آن شده و کلیساهای قرون وسطی، آن کتاب‌ها را در اختیار مردم قرار میداد. </p> <p>و یا متکلمین بی مایه سایر ادیان به آن نوشته‌ها اعتماد می‌کردند، نوشته‌هایی که مشتمل بر یک مشت مسائل تحریف شده و استدلالهایی واهی و بی سر و ته بود. </p> <p>در نتیجه این متکلمین وقتی خواستند دعوای خود را با این که حق بود و عقولشان بطور اجمال حکم بدان می‌نمود بیان کرده و اجمال آن را بشکافند ناتوانیشان در فکر و تعقل، ایشان را وادار کرد تا از غیر راهش وارد شوند و دعوی خود را عمومیت دهند و دلیل خود را وسیعتر از دعوی خود بگیرند. </p> <p>نتیجه این ناتوانی‌ها این شد که بگویند هر معلول مجهول العله بدون واسطه مستند به خداست و در مقابل افعال اختیاری محتاج به علت نیست و یا خصوص انسان در صدور فعل اختیاری محتاج به خدا نیست، خودش در فعلش مستقل است، که ما در ذیل جمله: <span class="aya" rel="2_26" data-words="38-43">و ما یضل به إلا الفاسقین</span><span class="footnote" rel="1" title="سوره بقره-۲۶">*</span> بحثی پیرامون گفتار آنان گذراندیم، و در اینجا نیز پاره‌ای از اشکالات آن را ایراد می‌کنیم. </p> <p>و طائفه‌ای دیگر یعنی بعضی محدثین و متکلمین از کسانی که تنها بظاهر مطالب می‌نگرند، و جمعی هم غیر از ایشان نتوانستند برای اسناد کارهای اختیاری انسان به خدای سبحان معنای صحیحی پیدا و تعقل کنند، معنایی که لایق ساحت و مقام ربوبی باشد، در نتیجه افعال اختیاری انسان را بخود انسان نسبت داده و استناد آن را به خدا منکر شدند. </p> <p>مخصوصا آن مصنوعات آدمی را که صرفا برای معصیت درست می‌کند، چون شراب و آلات لهو و قمار و امثال آن را بکلی بی ارتباط با خدا دانسته‌اند و استدلال کرده‌اند به اینکه   <code class="page" rel="1,608"/> خدای تعالی در آیه:  <span class="aya" rel="5_90" data-words="5-17">إنما الخمر و المیسر و الأنصاب و الأزلام رجس من عمل الشیطان، فاجتنبوه</span>، شراب و قمار و انصاب و از لام، پلیدی است که شیطان آنها را درست کرده، پس باید از آن اجتناب کنید<span class="footnote" rel="1" title="مائده-۹۰">*</span> اینگونه مصنوعات را عمل شیطان خوانده و معلوم است که عمل شیطان را نمیشود به خدا نسبت داد. </p> <p>و اگر خواننده بیان قبلی ما را بخاطر داشته باشد در آن بیان نکاتی هست که بطلان این توهم را هم از نظر عقل و هم نقل، روشن می‌کند، در آنجا گفتیم: افعال اختیاری همانطور که نسبتی با خدای سبحان دارد، البته نسبتی که لایق به خدا باشد-همچنین نتایج آن که انسان آن مصنوع را بخاطر آن نتایج و رفع حوائج زندگی درستش کرده، به خدای سبحان منسوب است. </p> <p>علاوه بر اینکه کلمه انصاب که در آیه قبلی آمده بود، به معنای بتها و مجسمه‌هایی است که به منظور عبادت نصب می‌شده و خدای تعالی در آیه: <span class="aya" rel="37_96" data-words="1-6">و الله خلقکم و ما تعملون</span>،<span class="footnote" rel="2" title="صافات-۹۶">*</span> آنها را مخلوق خود دانسته است. </p> <p>از همین جا روشن می‌شود که تراشیده‌های دست بشر، یعنی بت‌ها، جهات مختلفی از نسبت دارد که از بعضی جهاتش منسوب به خدای سبحان است، و آن عبارتست از طبیعت وجود آنها، با قطع نظر از وصف خدایی و پرستش، که معصیت و نافرمانی خداست، چون حقیقت بت‌ها چیزی بجز سنگ و یا فلز نیست، چیزی که هست این سنگ و فلزها را باشکال مختلفی تراشیده و در آورده‌اند و در آنها هیچ خصوصیتی نیست که بخاطر آن بت را به پدید آرنده همه موجودات نسبت ندهیم. </p> <p>و اما اینکه معبودی است که بجای خدا پرستیده می‌شود، این، یک جهت دیگری است که باین جهت‌باید از خدای تعالی نفی شود، یعنی باید گفت: معبود بودن بت، مستند بخدا نیست بلکه مستند به عمل غیر خدا چون شیطان جنی یا انسی است، و همین طور غیر بت از موجودات دیگر که جهات مختلفی دارد، به یک جهت مستند به خداست و به جهتی دیگر مستند به غیر خدا است. </p> <p>پس از همه مطالب گذشته معلوم شد که ساخته‌های دست بشر نیز مانند امور طبیعی همه مستند به خداست و هیچ فرقی میانه آن و امور طبیعی نیست، بله مسئله انتساب به خلقت هر چیز، دائر مدار آن مقدار حظی است که از وجود دارد،  دقت بفرمائید. </p> <h3> <span class="title" rel="2_163 2_164 2_165 2_166 2_167">بیان آیات</span> </h3> <h3> <span class="title" rel="2_164 2_163 2_165 2_166 2_167">اهمیت آب و چگونگی پیدایش باران و بارش آن</span> </h3> <p> <span class="aya" rel="2_164" data-words="21-39">و ما أنزل الله من السماء من ماء فأحیا به الأرض بعد موتها و بث فیها من کل دابة</span> الخ، حقیقت آب باران عبارتست از عناصر مختلفی که در آب دریا و غیره هست و در اثر تابش خورشید بخار     <code class="page" rel="1,609"/> گشته، و بخاطر حرارتی که بخود گرفته به آسمان میرود چون هر چیز گرمی سبک‌تر از سردش میباشد  مترجم تا جایی که به لایه‌ای از هوای سرد برسد، در آنجا مبدل به آب گشته، ذرات آب به یکدیگر متصل و بصورت قطره در می‌آید، اگر قبل از متصل شدن یعنی همان موقعی که بصورت پودر بود یخ نزند و بعد بهم متصل شود، بصورت برف سرازیر میگردد و اگر بعد از اتصال پودر و قطره شدن یخ بزند، بصورت تگرگ پائین می‌آید و پائین آمدن باران و برف و تگرگ بخاطر اینست که وزنش از وزن هوا سنگین‌تر است. </p> <p>بعد از فرود آمدن، زمین از آن مشروب میشود و سبز و خرم می‌گردد و اگر سرمای هوا نگذارد گیاهی بروید، آبها در آن قسمت از زمین انبار میشود و بصورت چشمه‌سارها در آمده و زمین‌های پائین خود را مشروب می‌سازد، پس آب نعمتی است که زندگی هر جنبنده‌ای بوجود آن بستگی دارد. </p> <p>پس آبی که از آسمان می‌آید، خود یکی از حوادث وجودی و جاری بر طبق نظام متقن عالم است، نظامی که متقن‌تر از آن تصور ندارد و یک تناقض و یک مورد استثناء در آن نیست و این آب، منشا پیدایش نباتات و تکون هر نوع حیوان است. </p> <p>و این حادث از جهت اینکه محفوف است به حوادثی طولی و عرضی که حدوث و پیدایش آن بستگی به آن حوادث دارد، در حقیقت با آن حوادث روی هم، یک چیز است که از محدث و پدید آرنده بی نیاز نیست و ممکن نیست بدون علتی پدید آورنده پدید آمده باشد، پس بطور قطع اله و موجدی دارد که یکی است و همین باران از جهت اینکه پدید آمدن انسان و بقاء هستیش مستند به آن است، دلالت دارد بر اینکه اله باران و اله انسان یکی است. </p> <h3> <span class="title" rel="2_164 2_163 2_165 2_166 2_167">تشریح جریان باد و فوائد و آثار آن</span> </h3> <p> <span class="aya" rel="2_164" data-words="40-42">و تصریف الریاح</span> تصریف بادها به معنای آن است که بادها را بوسیله عواملی طبیعی و مختلف از اینطرف به آن طرف بگرداند، مهم‌ترین آن عوامل این است که اشعه نور که از چشمه نور  یعنی آفتاب بیرون میشود و در هنگام عبور از هوا بخاطر سرعت بسیار تولید حرارت می‌کند در نتیجه هوا بخاطر حرارت، حجمش زیادتر و وزنش کمتر میشود و نمیتواند هوای سردی را که بالای آن است و یا مجاور آن قرار دارد، بدوش بکشد، لا جرم هوای سرد داخل در هوای گرم شده بشدت آن را کنار می‌زند و هوای گرم قهرا بر خلاف جریان هوای سرد بحرکت در می‌آید و این جریان همان است که ما نامش را باد می‌گذاریم. </p> <p>نتائجی که این جریان دو جور هوا بر خلاف مسیر یکدیگر دارد، بسیار است، یکی از آنها تلقیح گیاهان است و یکی دیگر دفع کثافت هوا و عفونتهایی است که از خود زمین بیرون می‌آید، و یا سکنه روی زمین آن را تولید می‌کنند و داخل هوا میشود و سوم انتقال ابرهای آبستن<code class="page" rel="1,610"/> است، از اینجا به آنجا و غیر آن از فوائد دیگر، پس پدید آمدن باد و وزش آن هم مانند آب چیزی است که حیات گیاهان و حیوانات و انسان بستگی بدان دارد. </p> <p>و این پدیده با وجود خود دلالت می‌کند بر اینکه اله و مدبری دارد، و با سازگاریش با سایر موجودات و اتحادش با آنها، همانطور که در آب گفتیم، دلالت می‌کند بر اینکه اله آن و اله همه عالم یکی است و با قرار گرفتنش در طریق پیدایش و بقاء نوع انسان، دلالت می‌کند بر اینکه‌اله آن و اله انسان و غیر انسان یکی است. </p> <p> <span class="aya" rel="2_164" data-words="43-49">و السحاب المسخر بین السماء و الأرض</span> الخ، سحاب ابر عبارتست از همان بخار متراکم، که بارانها از آن درست می‌شود و این بخار ما دام که از زمین بالا نرفته و روی زمین افتاده است، ضباب مه نام دارد، و وقتی از زمین جدا شده و بالا رفت، نامش سحاب یا غیم یا غمام و غیره میشود. </p> <p>و کلمه تسخیر به معنای آن است که چیزی را در عملش مقهور و ذلیل کنی، بطوری که به دلخواه تو کار کند، نه به دلخواه خودش و ابر در حرکتش و سردی و گرمیش و باریدن و نباریدنش و سایر اعمال و آثاری که دارد، مقهور و ذلیل خداست آنچه می‌کند باذن خدا می‌کند و سخن در آیت بودن ابرها هم نظیر همان سخنی است که در باره آب و باد و بقیه نامبرده‌های در آیه مورد بحث آوردیم. </p> <p>این را هم باید بدانی که اختلاف شب و روز و آبی که از آسمان فرو می‌ریزد و بادهایی که از این سو به آن سو حرکت می‌کند و ابرهایی که در تحت سلطه خدای تعالی است، یک عده از حوادث عمومی است که نظام تکوین در پدیده‌های زمینی از مرکبات گیاهی و حیوانی و انسانی و غیره، بستگی به آنها دارد. </p> <p>پس آیه مورد بحث بوجهی به منزله تفصیلی است برای اجمال در آیه:  <span class="aya" rel="41_10" data-words="7-18">و بارک فیها، و قدر فیها أقواتها، فی أربعة أیام، سواء للسائلین</span> و در زمین برکت نهاد و اقوات سکنه آن را در چهار فصل تقدیر نمود و برای محتاجان تبعیضی در آن نیست.<span class="footnote" rel="1" title="سوره فصلت-۱۰">*</span> <span class="aya" rel="2_164" data-words="50-52">لآیات لقوم یعقلون</span> کلمه عقل که مصدر برای عقل یعقل است، به معنای ادراک و فهمیدن چیزی است، البته ادراک و فهمیدن کامل و تمام، و به همین سبب نام آن حقیقتی را که در آدمی است، و آدمی بوسیله آن میان صلاح و فساد، و میان حق و باطل و میان راست و دروغ را فرق می‌گذارد، عقل نامیده‌اند، البته این حقیقت مانند نیروی دیدن و شنیدن و حفظ کردن و سایر   <code class="page" rel="1,611"/> قوای آدمی که هر یک فرعی از فروع نفس اوست، نمی‌باشد، بلکه این حقیقت عبارتست از نفس انسان مدرک. </p> <h3> <span class="title" rel="2_165 2_163 2_166 2_164 2_167">اطاعت از غیر خدا شرک است</span> </h3> <p> <span class="aya" rel="2_165" data-words="1-9">و من الناس من یتخذ من دون الله أندادا</span>، کلمه انداد جمع کلمه ند است که هم از نظر وزن و هم از نظر معنا، نظیر کلمه مثل است، و اگر در آیه مورد بحث مانند آیه: <span class="aya" rel="2_22" data-words="20-23">فلا تجعلوا لله أندادا</span><span class="footnote" rel="1" title="بقره-۲۲">*</span> و آیه: <span class="aya" rel="14_30" data-words="1-4">و جعلوا لله أندادا</span><span class="footnote" rel="2" title="ابراهیم-۳۰">*</span> و غیره نفرمود:  و من الناس من یتخذ للَّه اندادا، بدین جهت بود که آیه شریفه در مقامی از شریک گرفتن برای خدا سخن میگوید، که قبلا یعنی در آیه: <span class="aya" rel="2_163" data-words="1-8">و إلهکم إله واحد، لا إله إلا هو</span> الخ، گفتگو از انحصار اله در اللَّه داشت، و خلاصه چون قبلا فرموده بود:  معبود شما تنها و تنها اللَّه است، در اینجا باید طوری شریک گرفتن را از بعضی حکایت کند که بفهماند این شریک گرفتنشان مناقض با آن انحصار است و کسی که بغیر خدا، خدایی می‌گیرد، بدون هیچ مجوزی آن انحصار را شکسته است و چیزی را خدا گرفته که میداند اله نیست، تنها انگیزه‌اش بر این کار پیروی هوی و هوس و توهین و بی اعتنایی بحکم عقل خودش است، و به همین جهت برای اینکه به چنین کسی توهین کرده باشد و او را ناچیز شمرده باشد، کلمه انداد را نکره آورد. </p> <p> <span class="aya" rel="2_165" data-words="10-18">یحبونهم کحب الله، و الذین آمنوا أشد حبا لله</span> الخ، در اینکه تعبیر فرمود به:  یحبونهم ایشان را -بتها را-دوست میدارند، با اینکه بتها سنگ و چوبند، و باید می‌فرمود:  یحبونها-آنها را دوست میدارند دلالت هست بر اینکه منظور از انداد تنها بتها نیست، بلکه همه آلهه مشرکین است که یکی از آنها ملائکه و طائفه‌ای دیگر افرادی از بشرند که مشرکین برای همه این چند طائفه قائل به الوهیت هستند، بلکه از این هم بالاتر عمومیت آیه، شامل هر مطاعی میشود، چون اطاعت غیر خدا و غیر کسانی که خدا امر به اطاعت آنان فرموده، خود شرک است. </p> <p>به شهادت ذیل آیات که می‌فرماید:  <span class="aya" rel="2_166" data-words="1-7">إذ تبرأ الذین اتبعوا، من الذین اتبعوا</span>، روزی که در آن روز کسانی که پیروی شدند، از پیروان خود بیزاری میجویند<span class="footnote" rel="3" title="بقره-۱۶۶">*</span>، که کلمه کسانی که می‌فهماند منظور از آلهه تنها بتها نیست و کلمه پیروی می‌فهماند اطاعت بدون اذن خدا هم از شرک است. </p> <p>و نیز به شهادت آیه:  <span class="aya" rel="3_64" data-words="21-29">و لا یتخذ بعضنا بعضا أربابا من دون الله</span>، و اینکه ما بجای خدا بعضی بعض دیگر راارباب نگیریم<span class="footnote" rel="4" title="آل عمران-۶۴">*</span>، و آیه:  <span class="aya" rel="9_31" data-words="1-8">اتخذوا أحبارهم و رهبانهم أربابا من دون الله</span>، یهودیان، خاخامها و مسیحیان کشیش‌های خود را بجای خدا ارباب گرفتند<span class="footnote" rel="5" title="توبه-۳۱">*</span>. </p> <p>و نیز آیه شریفه مورد بحث دلالت دارد بر اینکه میتوان خدا را هم دوست داشت پس اینکه           <code class="page" rel="1,612"/> </p><h3> <span class="title" rel="2_165 2_163 2_164 2_166 2_167">استعمال محبت در خدای تعالی استعمال حقیقی است</span> </h3> <p> بعضی گفته‌اند:  محبت-که وصفی شهوانی است-تنها به مادیات و جسمانیات تعلق می‌گیرد و بطور حقیقت به خدای سبحان تعلق نمی‌گیرد و اگر در پاره‌ای آیات یا روایات این کلمه در خدا بکار رفته، باید بگوئیم منظور از محبت به خدا اطاعت او، یعنی انجام اوامرش و ترک نواهیش میباشد، خلاصه استعمال کلمه محبت در خدا مجازی است نه حقیقی بحکم این آیه سخنی باطل است، و استعمال محبت در خدای تعالی، در امثال آیه:  <span class="aya" rel="3_31" data-words="1-8">قل إن کنتم تحبون الله فاتبعونی یحببکم الله</span>، بگو اگر خدا را دوست میدارید، مرا پیروی کنید، تا خدا هم شما را دوست بدارد<span class="footnote" rel="1" title="آل عمران-۳۱">*</span> استعمالی است حقیقی، برای اینکه در آیه مورد بحث جمله: <span class="aya" rel="2_165" data-words="16-18">أشد حبا لله</span>، دلالت دارد بر اینکه محبت به خدا شدت و ضعف دارد و این محبت در مؤمنین شدیدتر است تا در مشرکین. </p> <p>و اگر مراد از محبت خدا اطاعت بود و این استعمال مجازی بود، معنا این میشد: که مشرکین هم خدا را اطاعت می‌کنند ولی مؤمنین بیشتر اطاعت می‌کنند، در حالی که مشرکین یا خدا را اطاعت نمی‌کنند و یا اطاعتشان در درگاه خدا اطاعت نیست. </p> <p>علاوه بر جمله نامبرده در آیه مورد بحث، آیه شریفه:  <span class="aya" rel="9_24" data-words="1-6">قل إن کان آباؤکم و أبناؤکم</span> -تا جمله - <span class="aya" rel="9_24" data-words="23-28">أحب إلیکم من الله و رسوله</span>، بگو اگر پدران و فرزندان و چه و چه و چه در دل شما محبوبتر از خدایند<span class="footnote" rel="2" title="توبه-۲۴">*</span>، نیز دلالت دارد بر اینکه استعمال کلمه محبت در خدا حقیقی است نه مجازی، برای اینکه حب متعلق به خدا و حب متعلق به رسول خدا ص و حب متعلق به پدران و فرزندان و اموال و سایر منافع نامبرده در آیه را، از یک سنخ محبت دانسته، چون فرموده:  اگر مثلا پولتان محبوبتر از خداست و این را همه میدانیم که افضل و تفضیل بهتر، محبوب‌تر، گرم‌تر، سردتر در جایی بکار می‌رود که مفضل و مفضل علیه، هر دو در اصل معنای کلمه شریک باشند، چیزی که هست یکی از آن دو از اصل معنا بیشتر و دیگری کمتر داشته باشد،  اینجاست که می‌گوییم: فلان چیز از فلان چیز گرم‌تر است، پس در آیه 24 سوره توبه هم، باید خدا محبوب باشد، تجارت هم محبوب باشد، ولی مشمولین آیه تجارت را از خدا بیشتر دوست بدارند. </p> <p>نکته دیگری که باید در آیه شریفه روشن گردد، این است که در آیه شریفه مشرکین را مذمت کرده به اینکه آلهه خود را دوست میدارند، آن چنان که خدا را دوست میدارند، آن گاه مؤمنین را مدح کرده به اینکه: خدای سبحان را بیشتر دوست میدارند، و از این مقابله فهمیده میشود: که مذمت کفار بخاطر این است که محبت را میان آلهه خود و میان خدا بطور مساوی تقسیم کرده‌اند. </p> <h3> <span class="title" rel="2_165 2_166 2_167 2_163 2_164">ملاک مدح و ذم <em>محبت</em> اطاعت از محبوب است</span> </h3> <p> و چون این مقابله باعث میشد که شنونده خیال کند که اگر مشرکین سهم بیشتری از محبت     <code class="page" rel="1,613"/> خود را در باره خدا میداشتند، دیگر مذمتی متوجهشان نمیشد، به همین جهت در ذیل آیه، این توهم را رد کرد، و فرمود: <span class="aya" rel="2_165" data-words="24-30">إذ یرون العذاب أن القوة لله جمیعا</span> و نیز فرموده‌ <span class="aya" rel="2_166" data-words="1-14">إذ تبرأ الذین اتبعوا من الذین اتبعوا، و رأوا العذاب، و تقطعت بهم الأسباب</span> و نیز فرمود: <span class="aya" rel="2_167" data-words="14-19">کذلک یریهم الله أعمالهم حسرات علیهم</span> الخ، که همه اینها دلالت دارد بر اینکه مذمتی که متوجه کفار شده، در این نبوده که چرا خدا و یا انداد را دوست میدارند، و خلاصه دوستی بدان جهت که دوستی است مورد مذمت نیست بلکه از جهت لازمه آن، یعنی اتباع، مورد مذمت قرار گرفته، چون مشرکین بخاطر محبتی که به بتها داشتند، آنها را پیروی می‌کردند، باین معنا که معتقد بودند بتها نیرویی دارند که ایشان میتوانند در جلب منافع و دفع مضارشان، از نیروی بتها استمداد بگیرند و این معنا ایشان را از پیروی حق بکلی و یا در قسمتی از امور باز داشت و چون پیروی خدا در بعضی امور و مخالفت او و پیروی از بت در بعضی دیگر، باز پیروی حق نیست، لذا در اینجا آن توهم دفع میشود و روشن می‌گردد که این دوستی خدا باید طوری باشد که غیر از خدا چیز دیگری در آن سهیم نباشد، و گر نه سر از شرک در می‌آورد، و اگر مؤمنین را مدح فرمود که آنها محبت بیشتری به خدا دارند، بدین جهت است که شدت محبت انحصار تبعیت از امر خدا را دنبال دارد، ساده‌تر بگویم، کسی که محبتش بخدا شدت یافت، متابعتش هم منحصر در خدا میشود توضیح اینکه مشرکین اگر بتها را دوست میداشتند بعنوان خدایی دوست میداشتند ولی مؤمنین به این عنوان جز خدا را دوست نمیدارند و در نتیجه اطاعتشان نیز منحصرا از خدا میشود. </p> <p>و چون این مدح مؤمنین و مذمت مشرکین، مربوط به محبت، آنهم از جهت اثرش، یعنی پیروی حق بود، لذا اگر چنانچه کسی غیر خدا را دوست بدارد، اما بخاطر اطاعت خدا در امر و نهی او دوست بدارد، برای خاطر اینکه آن کس وی را به اطاعت خدا دعوت می‌کند-و اصلا بجز دعوت باطاعت خدا کاری ندارد-در چنین موردی مذمت دوست داشتن غیر خدا، متوجه او نمیشود. </p> <p>و به همین جهت در آیه:  <span class="aya" rel="9_24" data-words="1-6">قل إن کان آباؤکم و أبناؤکم</span> -تا جمله‌ <span class="aya" rel="9_24" data-words="23-28">أحب إلیکم من الله و رسوله</span><span class="footnote" rel="1" title="توبه-۲۴">*</span>، دوستی رسول خدا ص را به دوستی خدا عطف کرده و فهمانده هر چند دوستی با من که خدا هستم، یک دوستی جداگانه و دوستی پیامبر هم، دوستی جداگانه‌ای است، اما از آن جهت که دوستی نسبت به پیامبرم بخاطر دوستی من است و اثر دوستی پیغمبر که متابعت او است، عین متابعت من است، چون خود من بشر را به اطاعت رسول دعوت نموده و به پیروی از اوامر   <code class="page" rel="1,614"/> کرده‌ام، لذا دوستی پیغمبر مانند دوستی پدر و فرزند و تجارت مذموم نیست. </p> <p>آیه شریفه:  <span class="aya" rel="4_64" data-words="1-9">و ما أرسلنا من رسول إلا لیطاع بإذن الله</span>، ما هیچ رسولی نفرستادیم مگر به این منظور که باذن ما اطاعت شود<span class="footnote" rel="1" title="نساء-۶۴">*</span>، و آیه شریفه‌ <span class="aya" rel="3_31" data-words="1-8">قل إن کنتم تحبون الله فاتبعونی یحببکم الله</span><span class="footnote" rel="2" title="آل عمران-۳۱">*</span> که ترجمه‌اش گذشت، روشنگر این معنا هستند. </p> <p>و به همین مقیاس متابعت کسی که بشر را بسوی خدا هدایت می‌کند و پیروی او انسان را به خدا راه مینماید، مانند عالمی که با علمش و یا آیتی که با دلالتش و یا قرآنی که با تلاوتش، آدمی را بسوی خدا می‌کشاند، اگر محبوب کسی باشند، قطعا بخاطر محبت به خدا است، تا کسی خدا را دوست نداشته باشد، پیروی نامبردگان را دوست نمیدارد، پس اگر پیروی می‌کند بخاطر این است که او را به محبوب اصلیش یعنی خدای تعالی می‌رسانند، و یا نزدیک می‌کنند. </p> <p>پس با این بیان روشن شد که هر کس به غیر از خدا چیزی را دوست بدارد، بدان جهت که دردی از او دوا می‌کند، و به همین منظور او را پیروی کند، به این معنا که او را وسیله رسیدن به حاجت خود بداند و یا او را در کاری اطاعت کند که خدا بدان کار امر نفرموده، در حقیقت او را شریک خدا دانسته و خدای تعالی بزودی اعمال اینگونه مشرکین را بصورت حسرتی برایشان مجسم می‌سازد. </p> <p>بر عکس، مؤمنین که جز خدا چیزی را و کسی را دوست نمیدارند و از هیچ چیز به غیر از خدا نیرو نمیخواهند و جز آنچه را خدا امر و نهی کرده پیروی نمی‌کنند، اینگونه اشخاص دارای دینی خالص هستند. </p> <p>و نیز این هم روشن شد که حب کسی که حبش حب خدا و پیرویش پیروی خداست، مانند پیغمبر و آل او ع و علمای دینی و کتاب خدا و سنت پیغمبر او و هر چیزی که آدمی را بطور خالصانه بیاد خدا می‌اندازد، نه شرک است، و نه مذموم، بلکه تقرب به حب او و به پیرویش، تقرب به خدا است و احترام و تعظیم او به هر صورتی که عرف تعظیمش بشمارد، از مصادیق تقوی و ترس از خداست. </p> <p>هم چنان که خود خدای تعالی فرموده:  <span class="aya" rel="22_32" data-words="2-10">و من یعظم شعائر الله، فإنها من تقوی القلوب</span>، هر کس شانه‌های خدایی را تعظیم کند و بزرگ بشمارد، این عمل خود، تقوای خداست<span class="footnote" rel="3" title="حج-۳۲">*</span> و ما قبلا گفتیم: که کلمه شعائر به معنای علامت و دلیل است، و در آیه شریفه مسئله را مقید به چیزی از قبیل صفا و مروه و امثال آن نکرده و از این می‌فهمیم که هر چیزی که یاد آورنده خدا باشد، آیات و علامات       <code class="page" rel="1,615"/> او باشد، تعظیمش از تقوای خداست و تمامی آیات قرآن که متعرض مسئله تقوی شده شامل این تعظیم هم میشود. بله البته هر عاقلی می‌داند، که نباید به این شعائر و آیات در مقابل خدای تعالی استقلال داد، و معتقد شد: که مثلا رسول خدا ص هم در مقابل خدا موجودی است مستقل و مالک نفس خود و یا مالک نفع و ضرر و موت و حیات و نشور خود، چون این اعتقاد شعائر را از شعائر بودن خارج می‌کند، و آیت و دلیل را از آیت و دلیل بودن می‌اندازد، و او را در حظیره و ساحت الوهیت داخل می‌کند و این خود شرکی است عظیم که پناه می‌بریم به خدا از چنین شرکی. </p> <p> <span class="aya" rel="2_165" data-words="19-35">و لو یری الذین ظلموا إذ یرون العذاب، أن القوة لله جمیعا، و أن الله شدید العذاب</span> الخ، از ظاهر سیاق بر می‌آید که کلمه اذ مفعول باشد برای کلمه یری، و جمله: <span class="aya" rel="2_165" data-words="27-29">أن القوة لله</span> الخ، بیان باشد برای عذاب و کلمه لو برای آرزو بوده باشد، و معنا چنین باشد:  ای کاش این مشرکین در همین دنیا، روزی را که در آن عذاب را می‌بینند، می‌دیدند که اگر چنین چیزی ممکن بود، میدیدند که نیرو همه و همه برای خداست، و اینکه برای بت‌ها و الهه خود معتقد به نیرو شده‌اند، اشتباه کرده‌اند، و نیز می‌دیدند که خدا چقدر شدید العذاب است و عاقبت این خطای خود را میچشیدند. </p> <p>پس مراد از عذاب در آیه شریفه-بطوری که از بیان آیه بعدیش استفاده می‌شود-همین است که خطای خود را در شریک گرفتن برای خدا ببینند و عاقبت این خطا را مشاهده کنند که دو آیه بعد هم این معنا را تایید می‌کند، می‌فرماید: <code class="aya" rel="2_166"/> <span class="aya" rel="2_166" data-words="1-7">إذ تبرأ الذین اتبعوا من الذین اتبعوا</span>، بت‌ها آن روز از بت‌پرستان بیزاری می‌جویند، پس نفعی از ناحیه آنها عاید پرستندگانشان نمی‌شود، با اینکه انتظار آن را داشتند، <span class="aya" rel="2_166" data-words="8-14">و رأوا العذاب، و تقطعت بهم الأسباب</span>، در آن روز دیگر برای هیچ چیز به غیر خدا اثری نمی‌ماند، <code class="aya" rel="2_167"/> <span class="aya" rel="2_167" data-words="1-8">و قال الذین اتبعوا لو أن لنا کرة</span>، آرزو می‌کنند ای کاش بازگشتی برایمان بود، <span class="aya" rel="2_167" data-words="9-10">فنتبرأ منهم</span>، تا در آن بازگشت، ما از این خدایان دروغی بیزاری می‌جستیم، <span class="aya" rel="2_167" data-words="11-13">کما تبرؤا منا</span> همانطور که این خدایان را دیدیم که در آخرت از ما بیزاری می‌جویند، <span class="aya" rel="2_167" data-words="14-16">کذلک یریهم الله</span>، اینچنین خداوند به ستمکارانی که برای خدا انداد و شرکاء گرفتند،  اعمالهم اعمالشان را نشان می‌دهد و اعمالشان همان بود که غیر خدا را دوست می‌داشتند و پیروی می‌کردند، <span class="aya" rel="2_167" data-words="18-25">حسرات علیهم، و ما هم بخارجین من النار</span>، در حالی که اعمال این بیچارگان، مایه حسرتشان شده باشد، و دیگر بیرون شدن از آتش برایشان نباشد. </p> <p> <span class="aya" rel="2_167" data-words="20-25">و ما هم بخارجین من النار</span> در این جمله حجتی است علیه کسانی که میگویند: عذاب آتش تمام شدنی نیست. <code class="page" rel="1,616"/> </p><h3>بحث روایتی‌ <span class="title" rel="2_165 2_163 2_167 2_164 2_166"> شامل روایاتی در ذیل آیات گذشته </span> </h3> <p> در کتاب خصال و توحید و معانی الأخبار، از شریح بن هانی روایت آورده‌اند که گفت: مردی اعرابی در روز جنگ جمل، در برابر امیر المؤمنین ع برخاست و عرضه داشت: یا امیر المؤمنین!تو می‌گویی خدا واحد است؟ شریح می‌گوید: مردم به وی حمله کردند که ای بی سواد!مگر نمی‌بینی امیر المؤمنین چقدر گرفتاری و دل نگرانی دارد؟ حالا وقت این سؤال است؟ امیر المؤمنین ع فرمود: به او حمله نکنید، برای اینکه او همان را میخواهد که ما از لشگر دشمن می‌خواهیم، آن گاه فرمود: ای اعرابی!گفتن اینکه خدا واحد است، به چهار جور ممکن است، دو قسم آن را در باره خدای تعالی نمی‌توان گفت و دو قسم دیگرش را می‌توان گفت، اما آن دو قسم که نمی‌توان گفت، یکی این است که بگوئیم خدا واحدست و منظور ما از آن واحد عددی باشد، و این جائز نیست زیرا چیزی که ثانی ندارد، داخل در باب اعداد نیست، آیا نمی‌بینی که آنها که گفتند: خدا سومی از سه تا است کافر شدند؟. </p> <p>دوم اینکه بگوئیم خدا واحد است، آن طور که می‌گوئیم: انسان یکی از حیوانات است که مرادمان از واحد، واحد نوعی باشد، این نیز جائز نیست، برای اینکه مستلزم تشبیه است، و پروردگار ما بزرگ‌تر و متعالی‌تر از تشبیه است. </p> <p>و اما آن دو جهتی که در باره خدای تعالی صادق است، یکی اینکه بگوئیم: او واحد است به این معنا که در موجودات هیچ چیزی شبیه او نیست و این درست است، چون پروردگار ما همین طور است، دوم اینکه بگوئیم: خدای عز و جل احدی المعنی است و منظور ما این باشد: که در هستیش و در عقل و وهم ما جزء ندارد، و این نیز درست است، چون پروردگار ما همین طور است.<span class="footnote" rel="1" title="خصال ج ۱ ص ۳ حدیث ۱ و توحید صدوق ص ۸۳ حدیث ۳ و معانی الاخبار ص ۵ حدیث ۲">*</span> مؤلف: این دو وجهی که مولانا امیر المؤمنین ص در باره خدا صادق دانسته، بطوری که ملاحظه می‌فرمائید با آن بیانی که ما در ذیل جمله: <span class="aya" rel="2_163" data-words="1-4">و إلهکم إله واحد</span> الخ، ذکر کردیم منطبق است. </p> <p>و در خطبه‌هایی که از آن جناب و نیز از حضرت رضا ع و سائر ائمه اهل بیت ع روایت شده، این جمله مکرر آمده، که فرمودند:  او واحد است ولی نه به عدد الخ، و   <code class="page" rel="1,617"/> این همان صرافت ذات خداست، که در سابق گفتیم عدد نمی‌پذیرد.<span class="footnote" rel="1" title="نهج البلاغه صبحی صالح ص ۲۶۹ خطبه ۱۸۵">*</span> و نیز در دعای صحیفه کامله امام زین العابدین علی بن الحسین ص آمده: که  لک وحدانیة العدد، ای خدا، تویی که وحدانیت عدد از آن توست<span class="footnote" rel="2" title="صحیفه سجادیه دعاء ۲۸ فقره ۱۰">*</span> الخ، که کلام آن جناب را حمل بر ملکیت می‌کنند یعنی خدایا تو مالک و دارنده وحدانیت عددی یعنی چنان نیست که این وحدانیت صفت تو باشد، برای اینکه ادله عقلی و نقلی همه قائمند بر این که وجود خدای سبحان وجودی است صرف، که نه دو تایی می‌پذیرد و نه تکرار، و ذات حقیقتش منزه از آن است. </p> <p>و در کافی، و نیز کتاب اختصاص، و نیز تفسیر عیاشی در ذیل آیه: <span class="aya" rel="2_165" data-words="1-9">و من الناس من یتخذ من دون الله أندادا</span> الخ، از امام باقر ع روایت آورده‌اند که در آن فرموده:  ای جابر بخدا سوگند منظور، پیشوایان ستمگر و پیروان ایشان است، و در روایت عیاشی چنین آمده:  ای جابر ایشان پیشوایان ستم، و پیروان ایشان است.<span class="footnote" rel="3" title="کافی ج ۱ ص ۳۷۴ حدیث ۱۱ و اختصاص ص ۳۳۴ و تفسیر عیاشی ج ۱ ص ۷۲ حدیث ۱۴۲">*</span> مؤلف: معنای این روایت با آن بیانی که از ما گذشت، روشن می‌شود و تعبیر امام ع به عبارت پیشوایان ستم، بخاطر تعبیر خدای تعالی است که می‌فرماید: <span class="aya" rel="2_165" data-words="19-23">و لو یری الذین ظلموا</span> الخ، که تابعان انداد بگیر را ظلمه و ستمگر خوانده، و معلوم است که متبوع و پیشوایشان، ائمه ظلمه و ائمه ظلم خواهند بود. </p> <p>و در کافی از امام صادق ع روایت کرده که در ذیل جمله: <span class="aya" rel="2_167" data-words="14-19">کذلک یریهم الله أعمالهم حسرات علیهم</span> الخ فرمود: این در باره کسانی است که اموال خود را بیکار می‌گذارند و از انفاق آن در راه اطاعت خدا دریغ و بخل میورزند و در آخر می‌میرند، و آن را برای کسانی باقی می‌گذارند که آن اموال موروثی را در راه اطاعت خدا و یا معصیت او خرج می‌کنند، چون اگر در راه اطاعت خدا خرج کنند، صاحب مال در قیامت می‌بیند که مال او میزان دیگری را سنگین کرده، حسرت میخورد، با اینکه مال، مال او بود و اگر در راه معصیت خدا صرفش کند، صاحبش باز می‌بیند که مال او ورثه را در نافرمانی خدا تقویت کرده است باز حسرت میخورد.<span class="footnote" rel="4" title="کافی ج ۴ ص ۴۲ حدیث ۲">*</span> مؤلف: این معنا را عیاشی و صدوق و مفید و طبرسی نیز از امام باقر و صادق ع روایت کرده‌اند، و این روایات ناظر به توسعه در معنای شرک و اندادگیری است، و در سابق گفتیم: که این توسعه درست هم هست.<span class="footnote" rel="5" title="تفسیر عیاشی ج ۱ ص ۷۲ حدیث ۱۴۴ و فقیه ج ۲ حدیث ۱۷۱۳ و تفسیر مجمع البیان ج ۱ ص ۲۵۱">*</span>           <code class="page" rel="1,618"/> </p><h3>بحث فلسفی‌ <span class="title" rel="2_163 2_164 2_165 2_166 2_167"> در باره حب و دوستی و محبت خدا </span> </h3> <p> یکی از حقایقی که ما در و جدان خود می‌یابیم و کسی نمی‌تواند منکر آن شود، حقیقتی است که نام آن را حب و به فارسی دوستی می‌گذاریم مانند دوست داشتن غذا، زنان، مال، جاه و علم که دوستی اینها پنج مصداق از مصادیق حب هستند که هیچ شکی در وجود آن در دل خود نداریم، و نیز شکی نیست در اینکه ما کلمه دوستی و حب را در این پنج مصداق به یک معنا و بر سبیل اشتراک معنوی استعمال می‌کنیم نه بر سبیل اشتراک لفظی،  مانند کلمه عین که هم بمعنای چشم است، هم چشمه، هم زانو، هم طلا و هم چند معنای دیگر، حال باید دید با اینکه حب در این پنج مصداق معانی مختلفی دارد، چرا کلمه حب در همه بیک جور صادق است؟ آیا برای اینست که اختلاف آن معانی اختلاف نوعی است یا اختلافی دیگر است. </p> <p>و چون در حب مخصوص به غذا و میوه مثلا، دقت کنیم خواهیم دید، اگر غذایی یا میوه‌ای را دوست می‌داریم، بدان جهت است که با طرز کار دستگاه گوارشی ما ارتباط دارد،  باین معنا که احتیاج بدن بسوخت و ساز، دستگاه گوارشی را به فعالیت میاندازد، غدد ترشحی دهان آماده ترشح می‌شود، حمل معدی اسید ترشح می‌کند و در همین هنگام می‌گوئیم دلم از گرسنگی غش می‌کند، چون اسید نامبرده اگر معده خالی باشد باعث سوزش معده می‌شود و اگر فعالیت این دستگاه نبود و بدن در استکمال خود حاجتی بطعام نداشت، قطعا ما نیز طعام را دوست نمی‌داشتیم، و طعام محبوب ما نمیشد. </p> <p>پس حب به غذا در حقیقت حب ما به غذا نیست، بلکه حب دستگاه گوارش به فعالیت خودش است، این دستگاه میخواهد انجام وظیفه کند و سوخت و ساز بدن را به بدن برساند، همین خواستن عبارت از حب به غذاست که ما آن را بخود نسبت می‌دهیم و می‌گوئیم ما غذا را دوست می‌داریم و این مائیم که از فلان غذا خوشمان می‌آید در حالی که اینطور نیست، بلکه خوش آمدن و لذت از غذا، کار دستگاه گوارشی است نه از ما، خواهی گفت:  این که چشم‌بندی نیست، که ما از طعم و مزه و بوی فلان غذا خوشمان می‌آید؟ در پاسخ می‌گوئیم: همین هم مربوط به دستگاه گوارش است، چون حس ذائقه یکی از خدمتگزاران دستگاه گوارش است نه خود آن، پس منظور ما از لذت، لذت ذائقه نیست بلکه آن رضایت خاصی است که دستگاه گوارش از کار خود احساس می‌کند. </p> <p>این بود حال و حقیقت محبت به غذا، حال ببینیم محبت به زنان از چه باب است، در این حب نیز اگر نیک بنگریم، می‌بینیم که این حب هم کار ما نیست بلکه کار دستگاه تناسلی ما است، <code class="page" rel="1,619"/> باین معنا که دستگاه تناسلی تشنه عمل لقاح میشود و آن را دوست میدارد و چون این عمل با همسری انجام میشود، می‌گوییم من همسرم را دوست میدارم، در حالی که اگر واقع قضیه را بشکافیم، می‌بینیم پای من در کار نیست، بلکه اولا و بالذات دستگاه تناسلی عمل خود را دوست میدارد و ثانیا و بالتبع همسر را چون عملش با او قابل انجام است، همانطور که در طعام گفتیم، پای من در کار نیست، بلکه دستگاه گوارش اولا و بالذات عمل خود را دوست میدارد و ثانیا و بالتبع غذا را دوست میدارد، و عمل لقاح اثر نیرویی است که خدای تعالی در هر جانداری بودیعت نهاده، هم چنان که عمل تغذیه نیز اثر نیرویی است که خدا در او بودیعت سپرده است. </p> <p>از همین جا معلوم میشود که این دو حب یعنی حب به غذا و حب به همسر، برگشتنش به یک حب است، برای اینکه دستگاه گوارش و دستگاه تناسلی بهم مربوطند و کمالی هم که از کار این دو دستگاه حاصل میشود، بهم ارتباط دارند. </p> <p>و چون چنین است احتمال دارد که حب عبارت باشد از یک تعلق که خاص این دو مورد است، و در غیر این دو مورد اصلا یافت نشود و لیکن آزمایش از راه آثار این احتمال را دفع می‌کند، زیرا این تعلق که نامش حب است، اثری در دارنده‌اش دارد و آن این است که قوه  استعداد را بسوی فعلیت، اگر فعلیت نداشته باشد می‌کشاند و اگر فعلیت داشته باشد، بسوی ترک آن جذب می‌کند و این دو خاصیت و یا یک خاصیت را در تمامی موارد قوای ادراکی احساس می‌کنیم که حب آن قوا را بسوی افعالش بحرکت در می‌آورد. </p> <p>قوه باصره، سامعه، حافظه، متخیله، سایر قوا و حواس ظاهری و باطنی که در ما است-چه قوای فاعله و چه منفعله-همه این حالت را دارند که هر یک فعل خود را دوست میدارد و این دوستی او را بسوی فعلش جذب می‌کند، چشم را بسوی دیدن آنچه دوست دارد، جذب می‌کند و گوش را بسوی شنیدن و همچنین هر قوه دیگر را. </p> <p>و این نیست مگر بخاطر اینکه کار هر قوه کمال او است و هر قوه‌ای با کار مخصوص بخود، نقص خود را تکمیل نموده، حاجت طبیعی خود را برمی‌آورد، اینجاست که معنا و مفهوم حب مال و حب جاه و حب علم، برای ما روشن می‌گردد، چون انسان با هر یک از مال و جاه و علم، استکمال می‌کند و به همین جهت آنها را دوست میدارد. </p> <p>پس از اینجا نتیجه می‌گیریم که حب تعلقی است خاص و انجذابی است شعوری و مخصوص بین انسان و کمال او و تجربه‌های دقیق که از طریق آثار و خواص حب صورت گرفته، ثابت کرده که حب در حیوانات نیز هست. </p> <p>و این معنا روشن گردیده که این علاقه و محبت از اینجا ناشی میشود که محب نسبت به<code class="page" rel="1,620"/> آنچه محبت دارد یا فاعل است،  مانند دستگاه گوارش که اگر غذا را دوست میدارد، بدان جهت است که کارش هضم غذا است و یا منفعل مانند حب ذائقه و شامه و سامعه از مزه و بو و صدای خوش که همه از باب انفعال است چیزی که هست همانطور که در داستان حب به غذا و میوه گفتیم، حب محب اولا و بالذات متعلق بفعل یا انفعال خود میشود و ثانیا بالتبع متعلق به هر چیزی میشود که با فعل یا انفعالش سر و کار دارد، و این معنا در غیر انسان و حیوان‌هم اگر استکمالی در کار باشد و یا افاضه کمالی در بین باشد، نیز تصور دارد،  البته افاضه کمال از افاضه کننده با شعور  مانند محبتی که روئیدنی‌ها به نور آفتاب دارند و نیز درختان جنگلی را می‌بینیم که برای رساندن خود به نور آفتاب مرتب بلند میشوند. و از همه مطالبی که گذشت نتائج زیر عاید میشود، </p><h3> <span class="title" rel="2_163 2_164 2_165 2_166 2_167">حب تعلقی است خاص بین انسان و کمال او</span> </h3> <p> اول اینکه حب عبارتست از تعلق و ارتباط وجودی بین محب و محبوب و یا به عبارتی انجذاب بین علت مکمل و یا شبیه به آن، و بین معلول مستکمل و یا شبیه به آن، و چون حب عبارت از این است، لذا ما افعال خود را دوست میداریم تا بوسیله آن استکمال کنیم و آنچه را هم که متعلق به افعال ماست دوست میداریم تا آن را وسیله و ابزار کار خود کنیم،  مثال استکمال اینکه، ما علم را که فعل مغزی ما است، دوست میداریم و به طفیل آن کتاب و مدرسه و استاد را هم دوست میداریم، و مثال شبه استکمال اینکه ما خانه‌سازی را برای رفع حاجت از خانه دوست میداریم و به طفیل آن یک دانه آجر را هم دوست داریم و بالأخره غذا و همسر و مالی که در راه تهیه آن دو صرف می‌کنیم و جاه و مقامی که با آن مال بدست می‌آوریم، و منعمی که به ما احسان می‌کند و معلمی که ما را درس میدهد و راهنمایی که ما را هدایت می‌کند و ناصری که ما را یاری میدهد و متعلم و شاگردی که نزد ما درس میخواند و خادمی که ما را خدمت می‌کند و هر مطیعی که ما را اطاعت می‌کند و هر چیزی که در مقابل خواسته ما رام است، همه اینها را دوست میداریم، چیزی که هست محبت ما در بعضی از اقسام آن، طبیعی و در بعضی دیگر خیالی و موهوم و در بعضی دیگر عقلی است. </p> <h3> <span class="title" rel="2_163 2_164 2_165 2_166 2_167">محبت دارای مراتب مختلفی است و فقط به امور مادی تعلق نمیگیرد</span> </h3> <p> دوم اینکه محبت دارای مراتب مختلفی است و شدت و ضعف دارد، چون رابطه‌ای است وجودی-و وجود خود حقیقتی است مشکک یعنی دارای مراتب-و معلوم است که آن رابطه وجودی که میان علت تامه با معلولش هست، با آن رابطه که میان علت ناقصه، با معلولش هست، یکسان و در یک مرتبه نیست، به همین حساب آن کمالی که بخاطر آن چیزی محبوب ما واقع میشود، از جهت ضروری بودن و غیر ضروری بودن و نیز از جهت مادی بودن، مانند تغذی، و غیر مادی بودن، مانند علم، یکسان نیست و بلکه شدت و ضعف دارد. <code class="page" rel="1,621"/> از اینجا بطلان آن سخن که می‌گفت: محبت تنها به امور مادی متعلق میشود، روشن می‌گردد، بعضی‌ها آن قدر شورش کرده‌اند که گفته‌اند: اصلا برگشت تمامی محبت‌ها به محبت به غذا است و هر محبت دیگر را اگر تحلیل کنیم، می‌بینیم از حب به غذا سر در می‌آورد و بعضی دیگر گفته‌اند: ریشه و اصل، در باب محبت، علاقه به وقاع است و محبت به غذا و هر علاقه دیگر از آن سر در می‌آورد. </p> <h3> <span class="title" rel="2_163 2_164 2_165 2_166 2_167">خدای سبحان از هر جهت اهلیت محبوب شدن را دارد</span> </h3> <p> سوم اینکه خدای سبحان از هر جهت که حساب کنیم، اهلیت آن را دارد که دوستش بداریم، برای اینکه هستی او بذات خودش است نه عاریتی و کمال او غیر متناهی است، در حالی که هر کمالی دیگر متناهی و محدود است، و متناهی وجودش متعلق است به غیر متناهی، و این حبی است ذاتی که محال است از بین برود و نیز خدای تعالی خالق ما است و بر ما انعام می‌کند، آنهم به نعمت‌هایی که غیر متناهی است، هم از نظر عدد و هم از نظر زمان، به همین جهت او را دوست میداریم، همانطور که هر منعم دیگر را، بخاطر انعامش دوست میداریم. </p> <h3> <span class="title" rel="2_163 2_164 2_165 2_166 2_167">خداوند خلق خود را دوست می‌دارد</span> </h3> <p> چهارم اینکه حب از آنجا که گفتیم رابطه‌ای است وجودی-و هستی روابط وجودی، خارج از وجود موضوعات خود و تنزلات آن نیست-لذا نتیجه می‌گیریم که هر چیزی ذات خود را دوست میدارد، و چون در سابق گفتیم: هر محبی همه متعلقات محبوب خود را نیز دوست میدارد، در نتیجه هر چیزی آثار وجودیش را هم دوست میدارد، از اینجا معلوم میشود که خدای سبحان بدین جهت که خود را دوست میدارد، خلق خود را دوست میدارد و اگر خلق خود را دوست میدارد، بدین جهت است که انعام او را می‌پذیرند و باز اگر خلق خود را دوست میدارد، بدان جهت است که هدایت او را می‌پذیرند. </p> <h3> <span class="title" rel="2_163 2_164 2_165 2_166 2_167">شعور و علم لازمه حب نیست</span> </h3> <p> پنجم اینکه اگر می‌بینیم در مورد حب، باید شعور و علم وجود داشته باشد، این لزوم بر حسب مصداق است،  چون معمولا کلمه حب را در موارد انسانها بکار می‌بریم و می‌گوییم مادر، فرزند خود را دوست میدارد و نمیگوئیم: درخت آفتاب را دوست میدارد و خود را بسوی نور آن می‌کشد، و گر نه تعلق وجودی که حقیقت حب عبارت از آن است، از آن جهت که حب است، هیچ مشروط بر وجود علم و شعور نیست و از اینجا روشن می‌گردد که همه قوا و مبادی طبیعی، حتی آنها هم که علم و شعور ندارند، آثار و افعال خود را دوست میدارند. </p> <h3> <span class="title" rel="2_163 2_164 2_165 2_166 2_167">حب حقیقتی است که در تمام موجودات عالم سریان و جریان دارد</span> </h3> <p> ششم از همه آنچه که گذشت نتیجه می‌گیریم حب حقیقتی است که در تمامی موجودات عالم، سریان و جریان دارد. <code class="page" rel="1,622"/> </p><h3>بحث فلسفی دیگر <span class="title" rel="2_167 2_163 2_164 2_165 2_166"> در باره خلود و جاودانگی عذاب قیامت </span> </h3> <p> این مسئله که آیا عذاب قیامت انقطاع می‌پذیرد و یا خالد و جاودانه است؟ مسئله‌ای است که نظریه علمای اهل بحث در آن مختلف است، هم از نظر ادله عقلی و هم از جهت ظواهر لفظی. </p> <p>و آنچه در این باره میتوان گفت، این است که اما از جهت ظواهر لفظی، باید دانست که کتاب خدا نص است در خلود و جاودانگی و می‌فرماید:  <span class="aya" rel="2_167" data-words="20-25">و ما هم بخارجین من النار</span>، ایشان به هیچ وجه از آتش بیرون نخواهند شد، و سنت از طرق ائمه اهل بیت ع نیز آن قدر زیاد است که باصطلاح به حد استفاضه رسیده، و اگر اخبار دیگری از این حضرات روایت شده که عذاب دوزخ قطع میشود و همیشگی نیست، بخاطر مخالفتش با صریح کتاب، طرح میشود. </p> <p>و اما از جهت عقل، در سابق در بحثی که ذیل جمله‌ <span class="aya" rel="2_48" data-words="1-9">و اتقوا یوما لا تجزی نفس عن نفس شیئا</span><span class="footnote" rel="1" title="بقره-۴۸">*</span> داشتیم، گفتیم: به هیچ وجه نمیشود یک یک احکام شرع را و خصوصیاتی را که برای معاد ذکر فرموده، همه را با مقدمات کلی عقل اثبات کرد، برای اینکه دست عقل ما به آن خصوصیات و جزئیات نمی‌رسد، تنها راه اثبات آن، تصدیق به نبوت پیغمبر صادق است که آن جزئیات و اصل معاد را از طریق وحی اثبات کرده، چون وقتی خود نبوت پیامبری صادق با ادله عقلی ثابت شد، دیگر لازم نیست که فروعات آن مسائل نیز با ادله عقلی جداگانه‌ای اثبات شود، چون فرض کردیم نبوت این پیغمبر و صدق آنچه آورده با ادله عقلی ثابت شده است. </p> <p>و اما نعمت و عذاب عقلی که عارض بر نفس می‌شوند، بخاطر تجردش و تخلقش به اخلاق و ملکات فاضله یا رذیله و یا بخاطر احوال خوب و بدی که کسب کرده؟ در سابق گفتیم این احوال و ملکات در نفس، صورتی نیکو و یا قبیح ایجاد می‌کند که نفس سعیده از آن صورت نیکو متنعم، و نفس شقیه از آن صورت قبیح متالم میشود. </p> <p>و نیز گفتیم: در صورتی که این صورتها در نفس رسوخ نکرده باشد و صوری ناسازگار با ذات نفس باشد، بزودی زایل می‌گردد، برای اینکه عقل برای ناسازگاری دوام و اکثریت نمی‌بیند و قسر، فشار، زور و ناسازگاری محکوم به زوال است پس اگر ذات نفس سعیده باشد، صورتهای رذیله و زشت دیر یا زود از آن زایل می‌گردد و اگر ذات نفس شقیه باشد، صورتهای نیکو و جمیل که در آن نقش بسته، بزودی زایل میشود. </p> <p>و نفس خودش میماند و آن سعادت و شقاوت ذاتیش، پس اگر نفس مؤمن بخاطر گناهانی صورتهای زشتی بخود گرفت، سرانجام آن صورتها از بین می‌رود، چون با ذات نفس سازگار   <code class="page" rel="1,623"/> نیست هم چنان که نفس کافر که ذاتا شقی است، اگر بخاطر تکرار کارهایی صالح صور حسنه‌ای بخود گرفت، آن صور بالأخره از نفس زایل میشود، چون محیط نفس با آن سازگار نیست و همه این مطالب در آن صورت که گفتیم: صورتها رسوخ نکرده باشد روشن است. </p> <p>و اما در صورتی که صورتهای عارضه بر نفس، در نفس رسوخ کرده باشد، و در نتیجه صورت جدیدی و نوعیت تازه‌ای بنفس داده باشد، مثلا او را که انسان بود و دارای صورت انسانیه بود، بخیل کند که چنین انسانی یک نوع جدیدی از انسانیت است، همانطور که ناطقه وقتی با جنس حیوان ضمیمه شود یک نوع حیوان درست می‌کند که نامش انسان است و ناهقه اگر ضمیمه آن شود، نوعی دیگر درست می‌کند بنام الاغ، و صاهله اگر ضمیمه‌اش شود نوع سومی بنام اسب و در نتیجه می‌گوییم حیوان اگر ناطق باشد انسان است و اگر ناهق باشد خر است و اگر صاهل باشد اسب است همچنین صورتهای نوعیه‌ای که در اثر تکرار یک سنخه عمل، در نفس پدید میاید، اگر در نفس رسوخ کند، نوعیت جدیدی به انسانها میدهد، می‌گوییم انسان یا بخیل است یا سخی، یا شجاع است یا ترسو و همچنین  مترجم. </p> <p>و این هم معلوم است که این نوع یعنی انسان، نوعی است مجرد در نفس، و موجود مجرد دائمی الوجود است، در نتیجه هر گناهی که از او صادر شود، در صورتی که نفس او سعیده باشد و با گناه سنخیت نداشته باشد و خلاصه عوامل خارجی گناه را به گردنش گذاشته باشد، در چنین صورتی وبال و عذاب آن گناهان را می‌چشد و پاک میشود، و از عذاب نجات می‌یابد و در صورتی که نفس او شقی باشد و با گناه سنخیت داشته باشد در اینصورت هر چند که هر چه از چنین نفسی سر می‌زند باذن خدا است و لیکن از آنجا که گناهان بدون قسر و فشار از او سر می‌زند، چون نفس او نفسی گناه دوست است، لذا چنین نفسی دائما در عذاب خواهد ماند. </p> <p>و مثل چنین انسانی که دائما گرفتار و معذب به لوازم ملکات خویش است بوجهی مثل کسی است که به مرض مالیخولیا و یا مرض کابوس دائمی مبتلا شده که دائما صورتهایی هول انگیز و وحشت‌آور و زشت از قوه خیالیه‌اش سر می‌زند، چنین کسی همواره از آن صورتها فرار می‌کند و با آنها در جنگ و ستیز و بالأخره در عذاب است، با اینکه خود او اینصورتها را درست میکند و صدور آن از نفسش به قسر قاسر و به فشاری از خارج نیست، و ساده‌تر بگویم: کسی این صورتها را در نفس او مجسم نکرده، بلکه کار، کار نفس خود او است، و هر چند این صورتها با طبع مریض او سازگار نیست و از این جهت که خودش پدید آورنده آن صورتهاست، متالم و ناراحت نیست، و لکن هر چه باشد بالأخره از آن صورتها رنج می‌برد و از آن صورتها می‌گریزد و مگر عذاب، غیر آن چیزی است که انسان قبل از ابتلاء بدان از آن میگریزد؟ و بعد از<code class="page" rel="1,624"/> آنکه بدان مبتلا شد، در جستجوی خلاصی از آن بر می‌آید؟ و این تعریف و مثال بر آن امور زشت و صورتهای غیر جمیل که انسان شقی در دار آخرتش با آنها روبرو میشود، صدق می‌کند، پس معلوم شد که عذاب جاودانه و انقطاع ناپذیر، از انسان شقی، خود شقاوت و بدبختی ذاتی او است، و قاسری و خلاصه کسی او را بدان مبتلا نکرده است. </p> <p>حال که مسئله خلود در عذاب برایت روشن گردید، اینک اشکالهایی که به آن کرده‌اند از نظرت می‌گذرد، آن وقت خواهی دید که تا چه حد فاسد و بی پایه است. </p> <h3> <span class="title" rel="2_163 2_164 2_165 2_166 2_167">اشکال‌هایی که به خلود در عذاب شده است و پاسخ آنها</span> </h3> <p> اشکال اول اینکه خدای سبحان با اینکه دارای رحمت واسعه است، چگونه رحمتش اجازه میدهد کسی را بیافریند که بازگشت او بسوی عذاب دائم باشد، عذابی که هیچ موجودی تاب تحمل آن را ندارد. </p> <p>دوم اینکه عذاب وقتی عذاب است که با طبع معذب سازگار نباشد و یا به عبارت علمی قسری و غیر طبیعی باشد و در جای خود مسلم شده، که قسر دوام ندارد، پس چگونه عذاب دائمی تصور میشود؟ سوم اینکه بنده خدا هر گناهی هم که کرده باشد، بالأخره آخر داشت، مثلا هفتاد سال گناه کرد، چرا باید تا ابد معذب باشد؟ و آیا این ظلم نیست؟ چهارم اینکه افراد شقی هم همان دخالت و تاثیر را در نظام تکوین دارند که افراد سعید دارند، و خدمتی که آنان به این نظام کرده و می‌کنند، از خدمت افراد سعید کمتر نیست، چون اگر نیک بنگری زمینه سعادت افراد سعید را همین اشقیا فراهم نموده و می‌نمایند، پس دیگر چرا باید در عذاب دائمی معذب باشند؟ پنجم اینکه عذاب هر متخلف و نافرمانبر بطور کلی برای این است که عذاب کننده آن نقصی را که بوسیله نافرمانی متخلف و ظالم متوجه او شده، جبران کند، که این جبران را بعبارتی کوتاه‌تر انتقام هم می‌گوییم، و انتقام از خدای تعالی تصور ندارد، چون عصیان و نافرمانی بنده، نقصی بر او و بر مقام ربوبی او وارد نمی‌کند تا بخواهد با عذاب کردن عاصی، آن را جبران نماید، و این اشکال تنها مربوط به عذاب دائم نیست بلکه به عذاب موقت نیز متوجه میشود، چیزی که هست در عذاب دائم بیشتر وارد است. </p> <p>این بود آن اشکال‌ها که بر عذاب خالد کرده‌اند، البته اشکالهای دیگری نظیر اینها کرده‌اند، و خواننده عزیز اگر آن طور که باید به معنای بیانی که ما در باره خود در عذاب کردیم، احاطه پیدا کند، خواهد دید که این اشکالها از اصل ساقط است، برای اینکه گفتیم: عذاب خالد اثر و خاصیت آن صورت نوعیه شقاوت باری است که نفس انسان شقی بخود گرفته،  و او را نوع<code class="page" rel="1,625"/> مخصوصی از انسانها کرده، همانطور که گاو نمیتواند روزی غیر گاو شود این نوع انسان هم نمیتواند نوع دیگری شود، چون تصور و گفتگوی ما از چنین نفسی بعد از آن است که نخست به اختیار خود گناهانی مرتکب شد و سپس بدنبال آن گناهان احوالی پی در پی در نفس او پدید آمد، و بدنبالش استعداد شدیدی در ذات نفس پیدا شد. </p> <p>و همین شدت یافتن استعداد نفس، علتی است که در تمامی حوادث باعث میشود صورتی متناسب با سنخه آن استعداد در نفس پدید بیاورد. </p> <p>در نتیجه همانطور که بعد از انسان شدن نان و گوشت و میوه و عناصر و مواد دیگری که انسان مرکب از آن است، دیگر صحیح نیست بپرسیم چرا این مرکب شعور پیدا کرده و چرا فکر دارد و چرا و چرا و صدها چرای دیگر، برای اینکه پاسخ به همه این سؤالات یک کلمه است، و آن این است که چون انسان شده، همچنین در مورد بحث ما، صحیح نیست بپرسیم چرا شقاوت دست از یقه او بر نمیدارد و دائما آثار شقاوت از آن سر می‌زند؟ که یکی از آن آثار، عذاب جاودانه است، چون جواب همه اینها این است که چون او بدست خود و به اختیار خود، خود را شقی ساخت، یعنی انسانی خاص کرد که شقاوت، لازمه وجود او است، این بود جواب اجمالی از همه سؤالهای بالا. </p> <p>و اما جواب از یک یک آنها، اما از سؤال اول می‌گوییم: رحمت در خدای تعالی به معنای رحمت در ما انسانها نیست، زیرا رحمت در ما بخاطر داشتن اعضایی چون قلب و اعصاب و هر عضو دیگری که در حال رحمت عکس العمل نشان میدهد، به معنای رقت قلب و اشفاق و تاثر باطنی است و معلوم است که این حالات درونی ماده میخواهد، یعنی حالات یک موجود مادی است، و خدای تعالی منزه از ماده است. </p> <p>بلکه به معنای عطیه و افاضه است، افاضه آنچه که مناسب با استعداد تام مخلوق است، مخلوقی که بخاطر بدست آوردن استعداد تام، قابلیت و ظرفیت افاضه خدا را یافته، آری مستعد وقتی استعدادش به حد کمال و تمام رسید، دوستدار آن چیزی میشود که استعداد دریافت آن را پیدا کرده و آن را با زبان استعداد طلب می‌کند و خداوند هم آنچه را می‌طلبد و درخواست می‌کند به او افاضه می‌فرماید. </p> <p>از سوی دیگر این را میدانیم که رحمت خدا دو نوع است رحمت عام که عبارت است از همین افاضه چیزی که موجود، استعداد آن را یافته و مشتاقش شده و در صراط وجود و تکوینش بدان محتاج گشته و دوم رحمت خاصه، که عبارتست از افاضه و اعطاء خصوص آن چیزهایی که موجود در صراط هدایتش بسوی توحید و سعادت قرب بدان محتاج است، و نیز افاضه و اعطاء <code class="page" rel="1,626"/> خصوص آن چیزیهایی که انسان مستعد برای شقاوت آنهم مستعد به استعداد شدید و تام، محتاج بان شده و آن عبارتست از رسیدن شقاوتش به حد کمال و به حد صورت نوعیه، پس دادن چنین صورت نوعیه که اثرش عذاب دائم است، منافاتی با رحمت عمومی خدا ندارد، بلکه این خود یکی از مصادیق آن رحمت است. </p> <p>بله با رحمت خاصه او منافات دارد، اما نفس شقی قابل دریافت آن نیست و معنا ندارد که آن رحمت شامل کسی شود که از صراط آن بکلی خارج است. </p> <p>پس اینکه گفت: عذاب دائم منافات با رحمت خدا دارد، اگر مرادش از رحمت، رحمت عمومی خداست، که گفتیم: شقاوت شقی و بدنبالش عذاب خالد او هیچ منافاتی با آن رحمت ندارد، بلکه خود عین رحمت است و اگر مرادش رحمت خاصه او است، باز هم منافات ندارد، برای اینکه شقی مورد این رحمت نیست،  هم چنان که جاودانه بودن خران در خریت، با رحمت خاصه خدا که مخصوص اصحاب صراط مستقیم از انسانها است، منافات ندارد. </p> <p>علاوه بر اینکه اگر این اشکال تمام باشد در عذاب موقت هم وارد است، بلکه نسبت به عذابهای دنیوی نیز متوجه میشود و این خود روشن است. </p> <p>و اما به اشکال دوم جواب می‌گوییم: نخست باید معنای ملایم نبودن با طبع را بفهمیم و بدانیم که منظور از آن چیست؟ چون گاهی منظور از این عبارت، نبودن سنخیت میان موضوع و اثری است که با آن موضوع موجود میشود، ولی اثر، اثر طبیعی آن نیست بلکه اثر قسری آنست، که قسر قاسر آن را بگردن موضوع انداخته است. </p> <p>و در مقابل این اثر، اثر ملایم است که منظور از آن اثر طبیعی موضوع است، یعنی آن اثری که از موضوع در صورتی که آفت گرفته باشد صادر میشود و در اثر تکرار در آن رسوخ یافته صورت آن میشود و بطوری که موضوع با وجود آفت‌زدگیش طالب آن اثر می‌گردد، در عین اینکه آن را دوست نمیدارد، مثل آن شخص مالیخولیایی که مثالش گذشت. </p> <p>پس در انسانهای شقی هم آثار شقاوت ملایم با ذات آنها است، چون به مقتضای طبع شقاوت‌بارشان از آنان صادر میشود و معلوم است که آثار صادره از طبع هر چیزی، ملایم با آن چیز است و در عین حال این آثار عذاب هم هست، برای اینکه مفهوم عذاب بر آنها صادق است، چه صاحب آن آثار دوستدار آنها نیست، پس از نظر ذوق و و جدان آن آثار را دوست نمیدارد، هر چند که از حیث صدور دوست میدارد. </p> <p>و اما جواب به اشکال سوم، می‌گوییم: عذاب در حقیقت عبارتست از: ترتب اثر غیر مرضی، بر موضوع ثابت و حقیقیش، و در مورد بحث، عذاب عبارتست از: آثاری که بر صورت و نوعیت<code class="page" rel="1,627"/> شقاوت مترتب میشود و این آثار معلول صورتی است که آن صورت بعد از جمع آمدن علت‌هایی که معد آن است یعنی مخالفت‌هایی محدود، پیدا میشود، پس مخالفت‌های نامبرده علت پیدایش آن صورت و نوعیت است و آن صورت، علت است برای پیدایش آثار مناسب با خودش، و عذاب عبارتست از ترتب آن آثار بر آن صورت، نه اینکه آثار نامبرده مستقیما بلا واسطه معلول آن علل  مخالفتها باشد، تا بگویی: مخالفت‌ها محدود و انگشت شمار است، چرا باید عذابش بی نهایت باشد؟ با اینکه محال است متناهی، اثر نامتناهی داشته باشد. </p> <p>نظیر همان مثالی که قبلا زدیم، که ابر و باد و مه و خورشید و فلک و صدها عوامل دیگر، که یا علت‌های مهیا کننده هستند و یا مقربها و شرائطی چند و محدود دست بدست هم دهند و باعث شوند مواد طبیعت بصورت انسانی در آید، انسانی که همه آثار انسانیت از او سر بزند، که در این مثال عوامل محدودند و معلول محدودی که همان صورت انسانیت است، پدید آورده‌اند، ولی این صورت محدود، آثاری نامحدود دارد. </p> <p>پس دیگر معنا ندارد کسی بپرسد: چطور آدمی بعد از مردن الی الأبد میماند و آثاری دائمی از او سر می‌زند، با اینکه علل و عوامل پدید آمدن انسان، محدود و معدود بودند؟ و خلاصه چگونه عوامل پایان پذیر، علت پیدایش بی پایان میشود؟. </p> <p>برای اینکه گفتیم: آن عوامل دست بدست هم دادند و یک معلول را پدید آوردند، آنهم صورت انسانیت بود، ولی این صورت انسانیت که علت فاعلی صدور آن آثار نامحدود است،  بخاطر تجردی که در اثر حرکت وجود بدست آورده دائمی است و در نتیجه  مترجم خودش هم دائما با آثارش موجود است، پس همین طور که این سؤال معنا ندارد، آن سؤال نیز معنا ندارد. </p> <p>و اما جواب به اشکال چهارم، اینکه خدمت و عبودیت هم مانند رحمت دو جور است یک عبودیت عامه، یعنی خضوع و انفعال وجودی در برابر مبدأ وجود و دیگر عبودیت خاصه، یعنی خضوع و انقیاد در صراط هدایت بسوی توحید. </p> <p>و هر یک از این دو قسم عبودیت برای خود پاداشی از رحمت و اثری مخصوص و مناسب با خود دارد، عبودیت عامه که در سراسر عالم هستی و در نظام تکوین برقرار است، پاداشش رحمت عامه است که در این رحمت نعمت دائمی و عذاب دائمی، هر دو مصداق آن رحمتند، و اما عبودیت خصوصی، جزاء و پاداشش رحمت خاص خداست و آن نعمت و بهشت است، که مخصوص کسانی است که رحمت خاص و هدایت خاص خدا را پذیرفتند و این خود روشن است. </p> <p>علاوه بر اینکه اگر این اشکال وارد باشد، باید در مورد عذاب غیر دائمی آخرت و حتی در<code class="page" rel="1,628"/> مورد عذاب دنیوی نیز وارد باشد. </p> <p>و اما جواب به اشکال پنجم، این است که عذاب دائم مستند بصورت شقاوتی است که معذب را نوعی مخصوص از انسانها کرده، نه مستند به خدا، تا بگویی انتقام از خدا محال است، بله استناد آن به خدای تعالی باین مقدار و به همان معنایی است که هر موجود دیگری را به او نسبت میدهیم. </p> <p>پس اینکه می‌گوییم: خدا کفار را عذاب می‌کند، معنایش این نیست که از آنها انتقام می‌گیرد و دق دل درمی‌آورد تا بگویی انتقام و تشفی از خدا محال است. </p> <p>بلکه بطور کلی انتقام خدای تعالی از گنه‌کاران انتقام بمعنای‌جزاء دادن سخت است که مولی بنده خود را در مقابل تعدیش از طور عبودیت و خروجش از ساحت انقیاد، به عرصه تمرد و نافرمانی، به آن عذاب معذب می‌کند، و چنین انتقامی در خدای سبحان صدق دارد، ولی این معنای از انتقام مستلزم آن اشکال نیست. </p> <p>علاوه بر اینکه اگر این اشکال وارد باشد باید مانند اشکال‌های قبلی در مورد عذاب موقت و منقطع نیز وارد باشد، چه عذاب دنیایی و چه عذاب اخروی. </p> <h3>بحث قرآنی و روایتی در تکمیل بحث سابق‌ <span class="title" rel="2_163 2_164 2_165 2_166 2_167"> بیان اینکه عذاب خدا نیز از رحمت اوست </span> </h3> <p> باید دانست که این طریق از استدلال، بر رد شبهه نامبرده، طریقه‌ای است که هم در کتاب بکار رفته و هم در سنت، اما در کتاب خدای تعالی فرموده:  <span class="aya" rel="17_18-20" data-words="1-47">من کان یرید العاجلة عجلنا له فیها ما نشاء لمن نرید، ثم جعلنا له جهنم یصلاها مذموما مدحورا، و من أراد الآخرة، و سعی لها سعیها و هو مؤمن، فأولئک کان سعیهم مشکورا، کلا نمد هؤلاء، و هؤلاء من عطاء ربک، و ما کان عطاء ربک محظورا</span>، کسی که هدفش زندگی دنیای عاجل باشد، ما از آن زندگی به هر قدر که بخواهیم و برای هر که بخواهیم در اختیارش میگذاریم و پس از سر آمدن آن، جهنم را برایش مقرر می‌داریم، تا در پی آن برود، در حالی که مذموم و مطرود باشد و کسی که هدفش آخرت باشد و هر تلاشی می‌کند برای آن می‌کند و تلاشی می‌کند که شایسته آن زندگی باشد و در حالی میکند که ایمان داشته باشد، پس چنین کسانی سعیشان شکرگزاری می‌شود، ما هر دو طائفه را از عطای پروردگارت مدد میدهیم، هم آنان را و هم اینان را، و عطاء پروردگار تو جلوگیری ندارد<span class="footnote" rel="1" title="اسراء آیه ۱۸-۲۰">*</span>   <code class="page" rel="1,629"/> و این آیه شریفه بطوری که ملاحظه می‌فرمائید هم شکر را عطیه خدا و رحمت او دانسته و هم عذاب را و در عین حال تحقق هر یک از آن دو را مربوط به اراده بنده و سعی او کرده، و این به عینه همان طریقه‌ای است که ما در اصل مسئله و پاسخ به اشکالاتی که بدان شده پیمودیم، البته در این میان آیات دیگری نیز در این معنا هست، که انشاء اللَّه بزودی در ذیل هر یک از آنها همین نکته را خاطر نشان خواهیم کرد. <code class="page" rel="1,630"/> </p>
