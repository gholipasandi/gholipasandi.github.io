<h3 class="ayas">سوره لقمان آیه‌های ۲۰ تا ۳۴</h3><code class="section" rel="31_20-34"/><h3>ترجمه آیات</h3> <p> <span class="trans" rel="31_20">مگر نمی‌بینید که خدا هر چه را که در آسمانها و زمین هست رام شما کرد؟ و نعمتهای خویش را آشکارا و نهان بر شما کامل نمود؟  (و باز) بعضی از مردم بدون علم و هدایت و کتاب، در باره خدا مجادله می‌کنند.  «۲۰» </span><span class="trans" rel="31_21">و چون به آنها گفته شود: چیزی را که خدا نازل کرده پیروی کنید، گویند:  (نه)، تنها آیینی را که پدران خود را بر آن یافته‌ایم پیروی می‌کنیم، حتی اگر شیطان (در نتیجه پیروی از پدرانشان) به سوی عذاب سوزان دعوتشان کند، باز هم آنان را پیروی می‌کنند؟.  «۲۱» </span><span class="trans" rel="31_22">هر کس توجه بی شائبه خویش را سوی خدا کند، و نیکوکار باشد، به دستاویز محکمی چنگ زده، و عاقبت کارها سوی خدا است.  «۲۲» </span><span class="trans" rel="31_23">و هر که انکار کند انکارش ترا محزون نکند، چون بازگشتشان سوی من است، و ما از اعمالشان خبرشان می‌دهیم، که خدا مکنون سینه‌ها را می‌داند.  «۲۳» </span><span class="trans" rel="31_24">اندکی برخوردارشان کنیم، و سپس به سوی عذابی سختشان بکشیم.  «۲۴» </span><span class="trans" rel="31_25">اگر از آنان بپرسی آسمانها و زمین را کی آفریده؟ گویند: خدا، بگو پس ستایش هم خاص خداست، ولی بیشترشان نمی‌دانند.  «۲۵» </span><span class="trans" rel="31_26">هر چه در آسمانها و زمین هست از خدا است، و خدا همو بی نیاز و ستوده است.  «۲۶» </span><span class="trans" rel="31_27">اگر آنچه در زمین درخت هست، قلم باشد، و دریا، به کمک آن دریا، هفت دریای دیگر مرکب، کلمات خدا تمام نشود، که خدا نیرومند و حکیم است.  «۲۷» </span><span class="trans" rel="31_28">خلق کردن شما، و از نو زنده کردنتان جز به مانند خلق کردن یک تن نیست، چون خدا شنوا و بینا است.  «۲۸» </span><span class="trans" rel="31_29">مگر نمی‌بینی که خدا شب را به روز می‌برد، و روز را به شب می‌برد، و آفتاب و ماه را به خدمت<code class="page" rel="16,341"/> گرفته، که هر یک به مدتی معین روان است، و خدا از اعمالی که می‌کنید آگاه است.  «۲۹» </span><span class="trans" rel="31_30">چنین است، چون خدا حق است، و آنچه سوای او می‌خوانند باطل است، و خدا والای بزرگ است.  «۳۰» </span><span class="trans" rel="31_31">مگر نمی‌بینی که به نعمت خدا کشتی به دریا روان است، تا آیه‌های خویش به شما بنمایاند؟ که در این برای همه صبرپیشگان سپاسگزار عبرتهاست.  «۳۱» </span><span class="trans" rel="31_32">و چون موجی بمانند کوه‌ها، آنان را فرا گیرد، خدا را بخوانند، و دین را خاص او کنند، و چون به خشکیشان برد، تنها بعضی‌شان معتدلند، و آیه‌های ما را جز عهدشکنان کفران پیشه انکار نمی‌کنند.  «۳۲» </span><span class="trans" rel="31_33">ای مردم!از پروردگارتان بترسید، و از روزی که پدر برای فرزندش کاری نسازد، و فرزند به هیچ وجه کار ساز پدر خود نشود، بیمناک باشید، که وعده خدا حق است، زندگی این دنیا فریبتان ندهد، و شیطان فریبنده، در کار خدا به فریبتان نکشد.  «۳۳» </span><span class="trans" rel="31_34">بدرستی علم رستاخیز پیش خدا است، که باران فرود آورد، و آنچه را در رحمها است بداند، کسی نمی‌داند که فردا چه می‌کند و کسی نمی‌داند که در کدام سرزمین می‌میرد، اما خدا دانا و آگاه است.  «۳۴» </span></p>                           <h3>بیان آیات</h3> <p> در این آیات به ما قبل داستان لقمان برگشته، که آیات وحدانیت خدا و نداشتن شریک، و ادله آن را ذکر نمود، و بدین جا منتهی شد، که فرمود: <span class="aya" rel="31_11" data-words="1-15">هذا خلق الله فأرونی ما ذا خلق الذین من دونه بل الظالمون فی ضلال مبین</span>. </p> <p> <span class="aya" rel="31_20" data-words="1-21">أ لم تروا أن الله سخر لکم ما فی السماوات و ما فی الأرض و أسبغ علیکم نعمه ظاهرة و باطنة</span> از این جا به ما قبل داستان لقمان رجوع شده، و همین خود دلیل است بر اینکه خطاب  (آیا نمی‌بینید) به مشرکین است، هر چند که ذیل آیه اشعار دارد بر عمومیت خطاب. </p> <p>و بنا بر این صدر آیه تتمه کلام رسول خدا (ص)، و متصل است به جمله‌ <span class="aya" rel="31_11" data-words="1-10">هذا خلق الله فأرونی ما ذا خلق الذین من دونه</span> و دیگر التفاتی در جمله‌ <span class="aya" rel="31_20" data-words="1-3">أ لم تروا</span> نیست. </p> <p>و بنا بر تقدیری که آیه مورد بحث جزو کلام خدای تعالی باشد، آن وقت در جمله <span class="aya" rel="31_20" data-words="1-3">أ لم تروا</span> التفاتی از سیاق غیبت در جمله‌ <span class="aya" rel="31_11" data-words="11-15">بل الظالمون فی ضلال مبین</span>، به سیاق خطاب، به کار رفته است، و التفات در مثل این گونه موارد از باب شدت یافتن و جد گوینده، و<code class="page" rel="16,342"/> عصبانیتش از جهل شنوندگان، و اصرارشان بر گمراهی است، که هیچ راهنمایی سودی به ایشان نمی‌بخشد، و هیچ اشارتی در حالشان مؤثر واقع نمی‌شود، به همین جهت با اینکه تا کنون در سیاق غیبت حرف می‌زد، ناگهان روی سخن به خود شنوندگان نموده، آنچه که در معرض دید و شنوایی ایشان است به رخشان می‌کشد، بلکه از خواب خرگوشی خود بیدار گشته، و از غفلت بدر آیند. </p> <p>و به هر حال چه اینکه بنا به گفته ما جمله‌ <span class="aya" rel="31_20" data-words="1-3">أ لم تروا</span> متصل به جمله‌ <span class="aya" rel="31_11" data-words="4-4">فأرونی</span> باشد، و التفاتی در کار نباشد، و چه به گفته دیگران عطف و متصل به جمله‌ <span class="aya" rel="31_11" data-words="11-12">بل الظالمون</span> باشد، و التفاتی از غیبت به خطاب در آن شده باشد، مراد از تسخیر آسمانها و زمین برای انسان، انسانی که آسمان و زمین را می‌بیند، آن نظام و ارتباطی است که در اجزای عالم مشاهده می‌کنیم، و می‌بینیم که چگونه سراپای عالم را در تحت نظامی عام اداره نموده، و انسان را که اشراف اجزای این عالم محسوس است، شعور و اراده‌اش را درست کرده و تدبیر می‌کند، پس می‌فهمیم که خدای تعالی سراپای عالم را مسخر و محکوم این نظام کرده، تا انسان که شریف‌ترین اجزای آن است پدید آید و به کمال برسد. </p> <h3> <span class="title" rel="31_20">معنای اینکه فرمود: <span class="aya" rel="31_20" data-words="6-14">سخر لکم ما فی السماوات و ما فی الأرض</span> </span> </h3> <p> کلمه <em>تسخیر</em> به معنای وادار کردن فاعل به فعلش می‌باشد، به طوری که فاعل، فعل خود را به اراده خود انجام ندهد، بلکه به اراده تسخیر کننده انجام دهد، همان طور که نویسنده، قلم را وادار می‌کند تا به اراده او بنویسد، و مخدوم و مولی، بنده و خدمتگزار خود را وادار می‌کند تا مطابق دستور و خواست او عمل را انجام دهد، و اسباب مؤثر در عالم هر چه باشد، با سببیتی که هر یک مخصوص به خود دارد، آن کاری را انجام می‌دهد که خدا می‌خواهد، و خدا از مجموع آنها نظامی را می‌خواهد که با آن عالم انسانی را تدبیر کند، و حوائج او را بر آورد. </p> <p><span class="phrase">از آنچه گذشت معلوم شد که <em>لام</em> در کلمه <em rel="fa_31_20_6-6" data-sentence="46:546">لکم</em> لام تعلیل غایی است، و معنای آن <em>به خاطر شما</em> است، و در نتیجه تسخیر کننده این اسباب خدا خواهد بود، نه انسان به خلاف اینکه لام را برای ملک بگیریم که در آن صورت تسخیر کننده انسان خواهد بود، ولی با مشیت خدای تعالی، هم چنان که بعضی احتمال آن را داده‌اند، و پیشرفت انسانها در مرور زمان، و به خدمت گرفتن اجزای عالم را در بیشتر مقاصدش، شاهد گفته خود گرفته‌اند، و لیکن این احتمال با جمله‌ <span class="aya" rel="31_20" data-words="1-3">أ لم تروا</span> نمی‌سازد، چون اگر تسخیر کننده خود انسان بود، مسخر خود را می‌دید، و دیگر حاجت به این سؤال نبود.</span> </p> <p> <span class="aya" rel="31_20" data-words="15-21">و أسبغ علیکم نعمه ظاهرة و باطنة</span> <span class="phrase">-کلمه <em rel="fa_31_20_15-15" data-sentence="6:169">اسباغ</em> به معنای سنگ تمام گذاشتن، و<code class="page" rel="16,343"/> نیز توسعه دادن است، و معنای جمله این است که: نعمت‌های ظاهری و باطنی را بر شما تمام کرد، و توسعه داد .</span> کلمه <em>نعم</em> جمع نعمت است، و نعمت در اصل لغت به معنای بنای نوع بوده، ولی استعمالش در هر چیزی که سازگار آدمی است، و انسان از آن لذت می‌برد، غلبه کرده است، و بیشتر در این امور استعمال می‌شود. </p> <p>و مراد از نعمتهای ظاهری بنا بر این که خطاب در آیه به مشرکین باشد، حواس ظاهری، از گوش چشم و اعضای بدن، و نیز سلامتی و عافیت و رزق طیب و گوارا، و مراد از نعمت‌های باطنی نعمتهای غایب از حس است، مانند شعور و اراده و عقل. </p> <p>و اما بنا بر اینکه خطاب به عموم انسانها باشد مراد از نعمت‌های ظاهری آن نعمت‌های ظاهری مذکور به اضافه دین خواهد بود، چون دین نیز از نعمت‌های محسوسی است که امور دنیا و آخرت مردم را نظام می‌بخشد. </p> <p>و مراد از نعمت‌های باطنی باز همان نعمت‌های باطنی مذکور خواهد بود، به اضافه مقامات معنوی که تنها از راه اخلاص در عمل حاصل می‌گردد. </p> <h3> <span class="title" rel="31_20"><span class="phrase">نکوهش برخی از مردم که از روی تقلید و بدون <em>علم</em> ، <em rel="fa_31_20_32-32" data-sentence="57:48">هدی</em> و <em rel="fa_31_20_35-36" data-sentence="115:27">کتاب منیر</em> در باره خدا مجادله می‌کنند</span> </span> </h3> <p> <span class="aya" rel="31_20" data-words="22-37">و من الناس من یجادل فی الله بغیر علم و لا هدی و لا کتاب منیر</span> <span class="phrase">در این آیه به سیاق سابق برگشت شده، که خطاب را متوجه شخص رسول خدا (ص) می‌کرد، و کلمه <em>مجادله</em> به معنای بحث و مناظره به منظور غلبه یافتن بر خصم است، و مقابله‌ای که بین <em>علم</em> و <em rel="fa_31_20_32-32" data-sentence="188:398">هدی</em> و <em rel="fa_31_20_35-35" data-sentence="248:382">کتاب</em> انداخته، اشاره دارد به اینکه مراد از علم آن حجتهای عقلی است که با تحصیل و اکتساب به دست می‌آید، و مراد از هدایت، آن حقایقی است که خدا از طریق وحی و یا الهام به دل انسان افاضه می‌کند، و مراد از کتاب، کتابهای آسمانی است که از طریق وحی و نبوت به خدا منتهی و مستند می‌شود، و به همین جهت که مستند به اوست آن را منیر و روشنگر توصیف کرد، و این سه طریق از طرق علم است که چهارمی برایش نیست.</span> </p> <p>و بنا بر این معنای آیه این می‌شود که: بعضی از مردم بدون هیچ یک از این سه علم در وحدانیت خدا از حیث ربوبیت و الوهیت مجادله می‌کنند، و هیچ حجت قابل اعتمادی ندارند، تنها و تنها مدرکشان تقلید است. </p> <p><code class="aya" rel="31_21"/> <span class="aya" rel="31_21" data-words="1-15">و إذا قیل لهم اتبعوا ما أنزل الله قالوا بل نتبع ما وجدنا علیهآباءنا...</span> ضمیرهای جمع همه به کلمه <em>من</em> بر می‌گردد، که از لحاظ معنا جمع است، هم چنان که ضمیر مفرد در آیه قبلی نیز به <em>من</em> بر می‌گشت از لحاظ لفظش، که مفرد است. </p> <p>و اگر در جمله‌ <span class="aya" rel="31_21" data-words="1-8">و إذا قیل لهم اتبعوا ما أنزل الله</span> فرمود پیروی کنید آنچه را که خدا<code class="page" rel="16,344"/> نازل کرده، با اینکه می‌توانست بفرماید: پیروی کنید کتاب و یا قرآن را، برای این است که اشاره کند به اینکه دعوت رسول خدا (ص) دارای حجت و برهان است، نه صرف زورگویی و ادعا، برای اینکه نزول این کتاب مؤید به حجت نبوت است، پس گویا فرموده: وقتی دعوت می‌شوند به سوی توحید، توحیدی که کتاب بر آن دلالت دارد، کتابی که نزولش از ناحیه خدا قطعی است، در پاسخ چنین و چنان می‌گویند . </p> <p>و به عبارتی دیگر، وقتی حقایق و معارف را با دلیل در اختیار آنان قرار می‌دهند، ایشان در مقابل با تحکم و زور جواب می‌دهند، بدون اینکه هیچ حجتی بر گفتار خود ارائه دهند، و آن این است که می‌گویند: ما پدران خود را بر کیش شرک یافتیم، و ایشان را پیروی می‌کنیم. </p> <p> <span class="aya" rel="31_21" data-words="16-24">أ و لو کان الشیطان یدعوهم إلی عذاب السعیر</span> -یعنی آیا پدران خود را پیروی می‌کنند حتی در صورتی که شیطان ایشان را به وسیله این پیروی به سوی عذاب آتش دعوت کرده باشد؟ و بنا بر این، استفهام در آیه انکاری، و کلمه <em>لو</em> وصلیه، و عطف بر محذوف خواهد بود، و تقدیر آن چنین می‌شود: ا یتبعونهم لو لم یدعوهم الشیطان و لو دعاهم؟ یعنی آیا پدران خود را پیروی می‌کنند، چه در صورتی که شیطان ایشان را دعوت نکرده باشد، و چه در صورتی که دعوت کرده باشد؟ و حاصل کلام این می‌شود، که پیروی وقتی نیکو و بجاست، که پیروی شدگان بر حق بوده باشند، و اما اگر خود آنان بر باطل بوده باشند، و پیروی آنان پیروان را به شقاوت و عذاب سعیر بکشاند، دیگر این پیروی به جا و صحیح نیست، چون پیروی در پرستش غیر از خدا است، و کسی غیر از خدا قابل پرستش نیست. <code class="aya" rel="31_22"/> <span class="aya" rel="31_22" data-words="1-18">و من یسلم وجهه إلی الله و هو محسن فقد استمسک بالعروة الوثقی و إلی الله عاقبة الأمور</span> <span class="phrase">این جمله استینافی است و احتمال هم دارد که حال از مفعول <em rel="fa_31_21_20-20" data-sentence="55:328">یدعوهم</em> باشد، و در معنای جمله حالیه ضمیری به ایشان برگردد، که در این صورت معنای آیه و ما قبلش این است که: آیا حتی اگر شیطان ایشان را دعوت به فلان و فلان کرده باشد، در حالی که هر کس محسن باشد و روی خود تسلیم به سوی خدا کرده باشد نجات یافته، و رستگار است و نیز در حالی که عاقبت امور به سوی خدا راجع است، پس واجب می‌شود که همو معبود باشد.</span> </p> <p>و اسلام وجه به سوی خدا، به معنای تسلیم آن برای اوست، به این معنا که انسان با همه وجودش رو به خدا کند. و <span class="phrase">او را پرستش نماید، و از ما سوای او اعراض کند، و کلمه<code class="page" rel="16,345"/> <em rel="fa_31_22_9-9" data-sentence="92:440">محسن</em> اسم فاعل از مصدر احسان است، و احسان به معنای به جا آوردن اعمال صالح است با داشتن یقین به آخرت، هم چنان که در اول سوره که می‌فرماید: <span class="aya" rel="31_3" data-words="1-4">هدی و رحمة للمحسنین</span>، خودش محسنین را به این معنا تفسیر کرده، فرموده: <span class="aya" rel="27_3" data-words="1-11">الذین یقیمون الصلاة و یؤتون الزکاة و هم بالآخرة هم یوقنون</span> -کسانی که نماز می‌خوانند و زکات می‌دهند، و در حالی که به آخرت یقین دارند .</span> و <span class="phrase">کلمه <em rel="fa_31_22_12-13" data-sentence="5:46">عروة الوثقی</em> به معنای دست‌آویزی است که قابل جدا شدن نباشد.</span> </p> <p>و معنای آیه این است که هر کس خود را یگانه بداند، و با یقین به معاد عمل صالح انجام دهد، او اهل نجات است، و سرانجام هلاک نخواهد شد، چون سرانجامش به سوی خدا است، و همو وعده نجات و رستگاریش داده است. </p> <p>از این بیان روشن می‌شود که جمله‌ <span class="aya" rel="31_22" data-words="14-18">و إلی الله عاقبة الأمور</span>، در مقام تعلیل جمله <span class="aya" rel="31_22" data-words="10-13">فقداستمسک بالعروة الوثقی</span> می‌باشد، چون این جمله (دستاویز محکم) استعاره تمثیلی، از نجات و رستگاری است، می‌گوید برای این به چنین دستاویزی چنگ زده، که منتهی به خدایی است، که وعده چنین نجات و فلاحی را داده است. </p> <p><code class="aya" rel="31_23"/><code class="aya" rel="31_24"/> <span class="aya" rel="31_23" data-words="1-6">و من کفر فلا یحزنک کفره</span>... <span class="aya" rel="31_24" data-words="5-7">إلی عذاب غلیظ</span> این آیه رسول خدا (ص) را تسلیت می‌دهد و دلخوش می‌کند تا اندوه بر او چیره نشود، به اینکه بالآخره روزی به سوی خدا بر می‌گردند، و خدا به آنچه می‌کرده‌اند آگاهشان می‌کند، یعنی حقیقت اعمالشان و آثار سوء آن که همان آتش است برایشان هویدا می‌گردد. </p> <p> <span class="aya" rel="31_24" data-words="1-7">نمتعهم قلیلا ثم نضطرهم إلی عذاب غلیظ</span> -در این جمله با بیانی دیگر از حقیقت حال کفار پرده برداری می‌کند، چون در جمله‌ <span class="aya" rel="31_23" data-words="7-11">إلینا مرجعهم فننبئهم بما عملوا</span> چه بسا توهم گردد، مادامی که در دنیا و متنعم به نعمت‌های آن هستند، دست خدا به ایشان نمی‌رسد، و از قدرت خدا خارجند، بله بعد از آنکه مردند یا مبعوث شدند آن وقت داخل در قدرت خدا می‌شوند، و خدا با عذاب خود از ایشان انتقام می‌گیرد. </p> <p>لذا این جمله این توهم را دفع نموده و می‌فهماند که کفار در دنیا نیز حتی یک لحظه خارج از تدبیر خدا نیستند، و اگر با متاع اندک دنیا بهره‌مندشان می‌کند، چیزی نخواهد گذشت که مضطر و ناچارشان می‌کند، تا با پای خود به سوی عذابی غلیظ روان شوند. پس به هر حال مغلوب و مقهورند، و دائما امر آنان به دست خدا است و نمی‌توانند خدا را به ستوه آورند نه در حال بهره‌مندیشان، و نه در غیر آن حال. <code class="page" rel="16,346"/><code class="aya" rel="31_25"/> <span class="aya" rel="31_25" data-words="1-17">و لئن سألتهم من خلق السماوات و الأرض لیقولن الله قل الحمد لله بل أکثرهم لا یعلمون</span> این آیه اشاره است به اینکه کفار نیز مانند عموم بشر مفطور بر توحید، و به آن معترفند، اعتراف ناخودآگاه، برای اینکه اگر از ایشان سؤال شود چه کسی آسمانها و زمین را آفریده؟ اعتراف خواهند کرد به اینکه خدا عز اسمه آن را آفریده، و وقتی آفریدگار آنها خدا باشد، پس مدبر آنها نیز همو خواهد بود، چون تدبیر جدا از خلقت نیست. و وقتی خالق و مدبر عالم خدا باشند، و آن منعمی که نعمت‌ها را قبض و بسط می‌دهد، به یکی تنگ می‌گیرد، و به دیگری توسعه می‌دهد. و نیز آن کسی که همه ترسها و امیدها از او و به او است، پس معبود هم همو است، و شریکی برایش نیست پس ناخودآگاه به وحدانیت خدا اعتراف دارند. </p> <p>لذا به رسول گرامی خود ( ص) دستور می‌دهد، تا خدا را بر این اعتراف ناخودآگاهشان حمد گوید، می‌فرماید: <span class="aya" rel="31_25" data-words="11-13">قل الحمد لله</span> آن گاه اشاره به این معنا می‌کند که اکثر آنان معنای اعتراف خود را که خدا خالق است، و لوازم این اعتراف را نمی‌دانند، <span class="aya" rel="31_25" data-words="14-17">بل أکثرهم لا یعلمون</span>، بله اندکی از ایشان این معنا را می‌دانند، و لیکن آنها هم در برابر حق خضوع ندارند، و آن را دانسته و با یقین بدان انکار می‌کنند، هم چنان که در جای دیگر در باره این طائفه فرموده: <span class="aya" rel="27_14" data-words="1-6">و جحدوا بها و استیقنتها أنفسهم</span><span class="footnote" rel="1" title="آن را انکار کردند، در حالی که دلهایشان بدان یقین داشت سوره نمل، آیه ۱۴">*</span>. </p> <h3> <span class="title" rel="31_20 31_21 31_22 31_23 31_24 31_25 31_26 31_27 31_28 31_29 31_30 31_31 31_32 31_33 31_34">احتجاج بر وحدانیت خدای تعالی در الوهیت و ربوبیت، از طریق انحصار ملک حقیقی در او، و غنی و حمید علی الاطلاق بودنش جل و علا </span> </h3> <p> <code class="aya" rel="31_26"/> <span class="aya" rel="31_26" data-words="1-11">لله ما فی السماوات و الأرض إن الله هو الغنی الحمید</span> چون اعترافشان به خالق بودن خدای سبحان مستلزم اثبات یگانگی او در ربوبیت و الوهیت بود، زیرا تدبیر و تصرف در دست اوست، و اعتراف به خالق بودن او کافی در استلزام مذکور بود لذا در تمامیت حجت به همان مقدار اکتفاء نمود، و رسول خدا (ص) را مامور به حمد نمود و قوم را به خاطر غفلتشان جاهل خواند. </p> <p>آن گاه در آیه مورد بحث برای بار دوم از طریق انحصار ملک حقیقی در خدا، احتجاج کرد بر وحدانیت او، چون او غنی مطلق، و محمود مطلق است. </p> <p>بیان این احتجاج این است که خدای تعالی مبدأ تمامی خلائق، و دهنده تمامی کمالات است، پس خود او باید دارای هر چیز باشد که موجودات محتاج به آنند، پس او غنی علی الاطلاق است، چون اگر از جهتی غنی و از جهتی دیگر محتاج باشد، نمی‌تواند از آن جهت، دهنده کمال باشد و این خلف فرض است، زیرا گفتیم که او دهنده هر کمال است. </p> <h3> <span class="title" rel="31_26 31_20 31_21 31_22 31_23 31_24 31_25 31_27 31_28 31_29 31_30 31_31 31_32 31_33 31_34">افاده کثرت و وسعت خلق و تدبیر خدای تعالی</span> </h3> <p> و چون غنی علی الاطلاق است، پس آنچه در زمین و آسمانهاست، ملک اوست، پس او مالک علی الاطلاق نیز هست، و می‌تواند در ملک خود به هر نحو که بخواهد تصرف کند، پس هر تدبیر و تصرفی که در عالم واقع می‌شود از آن اوست، چون اگر چیزی از آن تدبیرها از غیر او باشد، آن غیر نیز به همان مقدار مالک خواهد بود، و حال آنکه گفتیم مالک علی الاطلاق اوست، و چون تدبیر و تصرف تنها از خدا است، پس تنها او رب العالمین، و الهی است که باید پرستیده شود، و از انعام و احسانش سپاسگزاری گردد. </p> <p>این آن معنایی است که جمله: <span class="aya" rel="31_26" data-words="1-10">لله ما فی السماوات و الأرض إن الله هو الغنی</span> بدان اشاره می‌کند، جمله‌ <span class="aya" rel="31_26" data-words="1-3">لله ما فی...</span> حجت بر وحدانیت خدا است، و جمله‌ <span class="aya" rel="31_26" data-words="7-10">إن الله هو الغنی</span> تعلیل مالکیت علی الاطلاق اوست. </p> <p>و <span class="phrase">اما کلمه <em rel="fa_31_26_11-11" data-sentence="9:441">حمید</em> که به معنای محمود در افعال است، مبدء دیگری است برای حجت، چون حمد به معنای ثنای در مقابل جمیل اختیاری است، و هر جمیل که در عالم است ملک خدای سبحان است، پس قهرا ثناهایی هم که هر جمیلی استحقاق آن را دارد، به خدا بر می‌گردد، و ثنای خدا است، پس خدا حمید علی الاطلاق است، و اگر از این تدبیر متقن و جمیل که در عالم است چیزی و مقداری از آن از غیر خدا بود، و آن مقدار هیچ نسبتی و ارتباطی با خدا نداشت، حمد و ثنای آن مقدار جمیل نیز مال غیر خدا می‌شد.</span> نه مال خدا، در نتیجه خدا حمید علی الاطلاق، و حمید نسبت به هر چیز نمی‌بود، و حال آنکه فرض کردیم که او حمید علی الاطلاق است، و خلف فرض باطل است. </p> <p><code class="aya" rel="31_27"/> <span class="aya" rel="31_27" data-words="1-20">و لو أن ما فی الأرض من شجرة أقلام و البحر یمده من بعده سبعة أبحر ما نفدت کلمات الله...</span> <span class="phrase">کلمه <em rel="fa_31_27_6-7" data-sentence="5:393">من شجرة</em> ، بیان موصول <em>ما</em> می‌باشد، و <em rel="fa_31_27_7-7" data-sentence="99:343">شجرة</em> واحد <em rel="fa_31_27_7-7" data-sentence="160:325">شجر</em> است، که در این مقام که سیاق، سیاق <em>لو</em> می‌باشد، استغراق و کلیت را می‌رساند، یعنی هر درختی که در زمین است، و مراد از <em>بحر</em> هم، مطلق دریا است، و معنای جمله‌ <span class="aya" rel="31_27" data-words="12-16">یمده من بعده سبعة أبحر</span> این است که هفت دریای دیگر نظیر دریای مفروض آن را کمک کند، و بر آن اضافه شود.</span> </p> <p>و ظاهرا مراد از عدد هفت افاده تکثیر است، نه اینکه این عدد خصوصیتی داشته باشد. و <span class="phrase">اما لفظ <em rel="fa_31_27_18-18" data-sentence="8:755">کلمة</em> در لغت به معنای لفظی است که دلالت بر معنایی داشته باشد، و به همین جهت لفظ بی معنا را کلمه نمی‌گویند، ولی در کلام خدای سبحان بر <em>هستی</em> اطلاق شده است، البته هستی افاضه شده به امر او، که از آن به کلمه <em>کن</em> تعبیر کرده و فرموده: <code class="page" rel="16,348"/> <span class="aya" rel="36_82" data-words="1-10">إنما أمره إذا أراد شیئا أن یقول له کن فیکون</span><span class="footnote" rel="1" title="امر او بیش از این نیست که چون اراده کند هستی چیزی را بگوید &lt;em&gt;باش&lt;/em&gt; و او هست شود">*</span> و نیز حضرت مسیح را <em rel="fa_31_27_18-18" data-sentence="605:201">کلمة</em> خوانده و فرموده: <span class="aya" rel="4_171" data-words="22-26">و کلمته ألقاها إلی مریم</span><span class="footnote" rel="2" title="و کلمه او که وی را به مریم القاء کرد سوره نساء، آیه ۱۷۱">*</span>.</span> </p> <p>پس معنای آیه این است که اگر تمامی درختان زمین قلم گردد، و دریا به اضافه هفت دریای دیگر مانند آن مرکب فرض شود، و با این قلم و مرکب کلمات خدا را-بعد از تبدیل آنها به الفاظ-بنویسند، آب دریاها قبل از تمام شدن کلمات (مخلوقات) خدا تمام می‌شود، چون آب دریاها هر چه باشد متناهی است، و کلمات خدا نامتناهی. </p> <p>از اینجا معلوم می‌شود که در آیه شریفه حذف و اختصارگویی شده، و جمله‌ <span class="aya" rel="31_27" data-words="21-24">إن الله عزیز حکیم</span> در مقام تعلیل است، و معنای آن این است که: زیرا خدای تعالی عزیز است، و چیزی عزیز و قاهر بر او نیست ، پس این کتابی هم که گفتیم آنچه را نزد خدا است تمام نمی‌کند، و حکیم است، و به همین جهت تدبیر را به غیر واگذار نمی‌سازد. </p> <p>آیه مورد بحث متصل به ما قبل است، برای اینکه این آیه نیز مانند آیه قبلی دلالت دارد بر اینکه تدبیر خلق مخصوص خدای سبحان است، و نه غیر، چیزی که هست آیه مورد بحث در این صدد است که وسعت تدبیر خدا، و کثرت اوامر تکوینی او را در خلق و تدبیر برساند، می‌فرماید: آن قدر اوامرش در خلق و تدبیر بسیار است، که دریا و هفت دریای دیگر مثل آن اگر مداد شوند، و درختان زمین به صورت قلم در آیند، و بخواهند کلمات او را بنویسند، دریاها قبل از تمام شدن اوامر او تمام می‌شوند. </p> <h3> <span class="title" rel="31_20 31_21 31_22 31_23 31_24 31_25 31_26 31_27 31_28 31_29 31_30 31_31 31_32 31_33 31_34">توضیح اینکه تعلیل امکان معاد به اینکه خدا سمیع و بصیر است متضمن جواب به این اشکال است که اعمال و نیات بی شمار از افراد بی شمار چگونه ضبط شده مخلوط و مشتبه نمی‌شوند </span> </h3> <p> <code class="aya" rel="31_28"/> <span class="aya" rel="31_28" data-words="1-12">ما خلقکم و لا بعثکم إلا کنفس واحدة إن الله سمیع بصیر</span> این جمله در مقام بیان امکان معاد است، چون مشرکین از این جهت که بسیاری مردگان و در هم و برهم شدن خاک آنها با خاک زمین را می‌دیدند، و می‌دیدند که هیچ امتیازی بین خاک فلان شخص با خاک آن دیگری نیست، لذا زنده شدن مردگان را بعید می‌شمردند. </p> <p>به همین جهت خدای تعالی در این آیه فرموده: خلقت و بعث همه شما عینا مانند بعث یک فرد است، همانطور که بعث یک فرد برای ما ممکن است، بعث افراد در هم و برهم شده نیز مثل آن ممکن است چون هیچ چیزی خدا را از چیز دیگر باز نمی‌دارد، و بسیاری عدد </p> <p>سوره یس، آیه 82.    <code class="page" rel="16,349"/> او را به ستوه نمی‌آورد، و نسبت به قدرت او یکی با بسیار، مساوی است ، و اگر در آیه مورد بحث با اینکه گفتگو از مساله بعث بود، خلقت را هم ضمیمه فرمود، برای این است که در ضمن سخن بفهماند خلقت و بعث از نظر آسانی و دشواری یکسانند، بلکه اصلا فعل خدا متصف به آسانی و دشواری نمی‌شود. </p> <p>شاهد این معنا اضافه شدن خلق و بعث به ضمیر جمع مخاطب (کم-شما) می‌باشد، که منظور از آن، همه مردم است، و آن گاه تشبیه همه به یک نفر است، و معنایش این است که: خلقت همه شما مردم با همه کثرتی که دارید، و همچنین بعث شما، مانند خلق و بعث یک نفر است، و شما با همه بسیاریتان با یک نفر مساوی هستید، برای اینکه اگر فرض شود که بعث همه شما و پاداش و کیفر دادن به اعمال همه شما دشوار باشد، لا بد به خاطر جهل دشوار می‌شود، یعنی از آنجایی که هر یک نفر از شما هزاران کار نیک و بد دارد، این کارها با هم مخلوط و مشتبه می‌شود، و خدا نمی‌داند کدام کار از کدام یک از شما است. و لیکن بعد از آنکه ثابت شد که خدا جاهل نیست، چون شنوای اقوال و بینای اعمال شماست، و به عبارتی دیگر هر چه از شما سر بزند در برابر او، و زیر نظر او سر می‌زند، پس دیگر مخلوط و مشتبه شدن اعمال شما برای او فرضی است محال. </p> <p>با این بیان جواب اعتراضی که به آیه شده، داده می‌شود. <span class="phrase">اعتراضی این است که مناسب با تعلیل برای یکسان بودن بعث یک نفر و یک میلیون نفر به (سمیع و بصیر) نیست، بلکه مناسب برای چنین تعلیلی این است که بفرماید: <span class="aya" rel="2_20" data-words="23-28">إن الله علی کل شیء قدیر</span>، و یا <span class="aya" rel="57_25" data-words="31-34">إن الله قوی عزیز</span> و یا امثال آن، چون قدرت و قوت و عزت و امثال آن با خلقت و بعث ارتباط دارد، نه با <em rel="fa_31_28_11-11" data-sentence="386:22">سمیع</em> و <em rel="fa_31_28_12-12" data-sentence="446:6">بصیر</em> بودن.</span> </p> <p>جوابش این شد که آیه شریفه در مقام پاسخ به اعتراض و اشکالی است که در ذهن مشرکین بود، و آن این است که‌هزارها عمل از میلیونها نفوس چطور ضبط می‌شود، و مخلوط و مشتبه نمی‌گردد، تا جزاء داده شود. پس اشکال متوجه جمله‌ <span class="aya" rel="31_23" data-words="9-11">فننبئهم بما عملوا</span> در سه آیه قبل است، که آیه مورد بحث از آن جواب می‌دهد به اینکه چطور گفتارها و کردارهای میلیونها نفوس بر او مشتبه می‌شود، با اینکه هر کس هر چه می‌کند زیر نظر و مشاهده او می‌کند، و هیچ گفتار و کرداری از نظر او پوشیده نیست. </p> <p>در سه آیه قبل که می‌فرمود: <span class="aya" rel="31_23" data-words="9-11">فننبئهم بما عملوا</span> دنباله‌اش فرمود: <span class="aya" rel="31_23" data-words="12-16">إن الله علیم بذات الصدور</span> یعنی چون خدا داناست به آنچه که در دلهاست، و معلوم است که بنا بر این تعلیل ملاک در جزاء خوبی و بدی دلهاست، هم چنان که آیه‌ <span class="aya" rel="2_284" data-words="9-19">و إن تبدوا ما فی أنفسکم أو تخفوه یحاسبکم به الله</span><span class="footnote" rel="1" title="و اگر اظهار کنید آنچه که در دلهایتان هست، و یا پنهان سازید، خدا با همان شما را محاسبه می‌کند سوره بقره، آیه ۲۸۴">*</span> همین معنا را می‌رساند. </p> <p>و بنا بر این، آیه شریفه در هر دو حال جواب از اشکال بالا می‌شود، اما، اگر آن اشکال را هم بر اساس بسیاری منویات، و نهانی‌های دلها تصویر کنیم، و بگوییم خداوند چطور به حساب این همه منویات خلایق می‌رسد، و اشتباه نمی‌کند، آیه مذکور در پاسخ می‌گوید: <span class="aya" rel="31_23" data-words="12-16">إن الله علیم بذات الصدور</span> -خدا دانای به منویات است . </p> <p>و اگر اشکالی بر اساس اعمال و اقوال خارجی طرح شود و گفته شود که خدا چگونه به حساب این همه اعمال از این همه خلایق می‌رسد و اشتباه نمی‌کند، آن وقت آیه مورد بحث جواب آن را می‌دهد که خدا شنوای اقوال و بینای اعمال است، پس اشکال و جوابی که در آیه مورد بحث آمده نظیر اشکال و جوابی است که در آیه‌ <span class="aya" rel="20_51-52" data-words="1-17">قال فما بال القرون الأولی، قال علمها عند ربی فی کتاب لا یضل ربی و لا ینسی</span><span class="footnote" rel="2" title="(فرعون) گفت پس کار امتهای گذشته به کجا انجامید؟  (موسی) گفت علم آن نزد پروردگار من است پروردگار من نه اشتباه می‌کند و نه فراموش سوره طه، آیه ۵۱ و ۵۲">*</span> آمده، دقت بفرمایید. </p> <p>بعضی<span class="footnote" rel="3" title="روح المعانی، ج ۲۱، ص ۱۰۱">*</span> از مفسرین از اعتراض مذکور جوابهای دیگری داده‌اند، که تمام نیست، اگر از خوانندگان کسی بخواهد بدانها واقف شود، باید به تفاسیر مفصل مراجعه نماید. </p> <h3> <span class="title" rel="31_20 31_21 31_22 31_23 31_24 31_25 31_26 31_27 31_28 31_29 31_30 31_31 31_32 31_33 31_34">استشهاد برای علم خدا به اعمال بندگان به تدبیر جاری در نظام شب و روز </span> </h3> <p> <code class="aya" rel="31_29"/> <span class="aya" rel="31_29" data-words="1-24">أ لم تر أن الله یولج اللیل فی النهار و یولج النهار فی اللیل و سخر الشمس و القمر کل یجری إلی أجل مسمی...</span> در این آیه برای مضمون آیه قبلی، یعنی علم خدا به اعمال بندگان استشهاد شده است به تدبیری که در نظام شب و روز جاری است، که گاهی این طولانی و آن کوتاه، و گاهی این کوتاه و آن طولانی می‌شود، که البته فصول سال و نیز سرزمینهای مختلف در این کوتاهی و بلندی شب و روز مؤثرند، اما در هر فصل و در هر منطقه نظام ثابت است. </p> <p>و همچنین تدبیری که در آفتاب و ماه، و اختلاف طلوع و غروب آن دو جاری است، و همچنین اختلافی که بر حسب حس در مسیر و جریان آن دو است، همه اینها دلیل بر تدبیری است که خدا در سراسر جهان دارد، چون می‌بینیم هر یک از آفتاب و ماه نظام دقیقی دارد، که هیچ خلل و تشویش و اضطرابی در آن نیست، و همه اینها دلیل بر علم و اطلاع مدبر آنهاست، چون برقرار ساختن چنین نظامی دقیق بدون علم محال است. </p> <p>       <code class="page" rel="16,351"/> پس مراد از <em>ایلاج</em> شب در روز این است که شب رو به بلندی بگذارد و بعضی از ساعات روز را اشغال کند، یعنی، بعضی از ساعات که قبلا روز بودند جزو خود سازد و مراد از <em>ایلاج</em> روز در شب عکس این معنا است، و مراد از اینکه فرمود: هر یک از آفتاب و ماه مسخر و رام شده، تا اجلی مسمی جریان دارند، این است که هر وضعی از اوضاعشان تا وقتی معین است، و دوباره به وضع اول بر می‌گردند. </p> <p>پس هر کس این نظام دقیق را که در آفتاب و ماه است در نظر بگیرد، شکی نمی‌کند در اینکه مدبرش با علم، امر آنها را تدبیر کرده، علمی که آمیخته با جهل نیست، نه اینکه خودش تصادفا و اتفاقا چنین نظامی به خود گرفته باشد. <span class="aya" rel="31_29" data-words="25-30">و أن الله بما تعملون خبیر</span> -این جمله عطف است بر موضع جمله <span class="aya" rel="31_29" data-words="4-6">أن الله یولج</span> ، و تقدیرش چنین است: ا لم تر ان اللَّه یولج... <em>، و</em> ا لم تر ان اللَّه بما تعملون خبیر ، چون به طوری که گفته‌اند<span class="footnote" rel="1" title="روح المعانی، ج ۲۱، ص ۱۰۳">*</span> کسی که نظام شب و روز و آفتاب و ماه را ببیند، ممکن نیست از عالم بودن صانع آن به دقایق و اعمال مهم آن غافل بماند. </p> <p>لیکن به نظر ما این نتیجه‌گیری، یعنی نتیجه‌گیری علم به آنچه مردم می‌کنند، از علم به نظامی که در شب و روز و آفتاب و ماه جاری است، درست نیست، زیرا چنین استنتاجی صرف حدس است، یعنی مردم باید حدس بزنند که خدایی که دانای به آن نظام است، به اعمال ایشان نیز عالم است، و علم حدسی را مشاهده و رؤیت خواندن صحیح نیست،  (چون از علم قطعی به رؤیت تعبیر می‌کند نه از حدس). </p> <p>و شاید مراد از دیدن خبیر بودن خدا به اعمال، در جمله آیا نمی‌بینی که خدا به اعمال شما خبیر است؟ این باشد که اگر انسان در نظام و اعمال خودش بدان جهت که عمل یک فرد انسانی است دقت کند، خواهد دید که اعمال او از چند جهت قابل تقسیم است، از یک جهت تقسیم می‌شود به اعمالی که از قوای ظاهری یعنی حواس پنجگانه بینایی، شنوایی، بویایی، چشایی، و لامسه صادر می‌شود، و اعمالی که از قوای باطنی او یعنی قوه مدرکه و فعاله سر می‌زند. </p> <p>از جهت دوم تقسیم می‌شود به اعمالی که همه قوای او در آن دخالت دارند، و اعمالی که بعضی از آن قوا در آن مؤثرند. </p> <p>و از جهت سوم اعمالی که جنبه جاذبه دارند، و جلب نفع می‌کنند، و اعمالی که جنبه   <code class="page" rel="16,352"/> دافعه دارند، و دفع ضرر می‌نمایند. </p> <p>و از جهت چهارم تقسیم می‌شود به اعمالی که در طفولیت از او سر می‌زند، و اعمالی که در دوران کودکی‌اش و اعمالی که در دوران جوانی‌اش، و اعمالی که در دوران پیری‌اش انجام می‌دهد، و همچنین تقسیماتی دیگر. </p> <p>آن گاه اگر در ارتباط این اعمال با یکدیگر، و استخدام بعضی از آنها برای بعضی دیگر، و راه‌یابی نفس در انجام هر یک از آنها در آنجایی که انجام داده، و سزاوار بوده که انجام دهد و نیز در حرکت انسان با این کاروان قوی و اعمال به سوی غایت‌ها، و آن کمال و سعادتی که در مال کار مترتب بر آنها می‌شود. و نیز در فرورفتگیش در ورطه‌های مادیت، و موطن زینت و فتنه و سرانجام ناجی بودن بعضی و هالک شدن بعضی دیگر، تدبر و دقت کند. </p> <p>آری اگر در این نظام حیرت انگیز باریک شود، خواهد دید و دیگر شکی نخواهد کرد در اینکه آنچه کرده و می‌کند، تقدیری بوده که خدا مقدرش کرده، و نظامی بوده که صانع علیم و آفریدگار توانا ردیف کرده است، و دیدن این نظام علمی عجیب، دیدن این معنا است که  خدا به آنچه می‌کنید خبیر است  (و خدا داناتر است). </p> <p><code class="aya" rel="31_30"/> <span class="aya" rel="31_30" data-words="1-18">ذلک بأن الله هو الحق و أن ما یدعون من دونه الباطل و أن الله هو العلی الکبیر</span> بعد از آنکه خدای سبحان فرمود: مبدأ هر چیز خدا است، و در نتیجه وجود و تدبیر امر هر چیز مستند به اوست، و عود هر چیزی هم به سوی اوست، بدون فرق بین فرد و جمعیت، و بین قلیل و کثیر، و نیز خاطرنشان کرد که هیچ چیز از خلقت و امر به دست خدایانی که ایشان می‌خوانند نیست، اینک تمامی این مطالب را در تحت یک بیان جامع جمع کرد، و با کلمه  <em>ذلک</em> به آنچه تا کنون گفته شده اشاره نموده و فرموده: <span class="aya" rel="31_30" data-words="1-12">ذلک بأن الله هو الحق و أن ما یدعون من دونه الباطل...</span>. </p> <h3> <span class="title" rel="31_30"><span class="phrase">معنای <em>حق</em> بودن خدای تعالی و <em>علی</em> و <em rel="fa_31_30_18-18" data-sentence="51:16">کبیر</em> بودن او عز اسمه</span></span> </h3> <p> <span class="phrase">توضیح آن: کلمه <em>حق</em> به معنای ثابت است، اما نه از هر جهت، بلکه از جهت ثبوتش، و در مقابل آن کلمه <em rel="fa_31_30_12-12" data-sentence="102:268">باطل</em> به معنای غیر ثابت است، از جهت عدم ثبوتش، و جمله <span class="aya" rel="31_30" data-words="2-5">بأن الله هو الحق</span> به خاطر ضمیر فصلی که در آن هست، و نیز بخاطر معرفه آوردن‌خبر، -الف و لام آوردن بر سر کلمه <em>حق</em> -انحصار را می‌رساند، یعنی انحصار مبتداء در خبر.</span> </p> <p>پس جمله‌ <span class="aya" rel="31_30" data-words="2-5">بأن الله هو الحق</span> ثبوت را منحصر می‌کند در خدا، و می‌فرماید: تنها خدا است که ثابتی است که با بطلان آمیخته نیست، و به عبارت دیگر ثابت از جمیع جهات است، و به عبارت سوم موجود بر هر تقدیر است، پس وجودش مطلق است، یعنی مقید به هیچ<code class="page" rel="16,353"/> قید و مشروط به هیچ شرطی نیست، پس وجود او ضروری و عدمش محال است، به خلاف غیر او از موجودات ممکن الوجود، که وجودشان تقدیری است، یعنی به تقدیر و فرضی که مسبب آن موجود شود آن نیز موجود می‌شود، پس وجود ممکنات مقید است به وجود سبب آنها، پس به دست آن سبب موجود می‌شوند، نه بخودی خود و به ضرورتی از ذات خود. </p> <p>و وقتی حقیقت هر چیز عبارت است از ثبوت آن، پس خدای تعالی که ثبوتش ضروری است، به ذات خود حق است، ولی غیر او به وسیله او حق می‌شوند. </p> <p>و وقتی این معنا مورد دقت قرار گیرد، و آن طور که شاید و باید در آن تامل شود، معلوم می‌شود: اولا تمامی موجودات در وجود یافتن، مستند به خدای تعالی هستند، و همچنین نظام عامی که در عموم آنها، و نیز نظامهای جزئی که در بعضی از آنها یعنی در هر نوعی و فردی از آنها جاری است، همه مستند به خدای تعالی است. </p> <p>و ثانیا کمالات وجودی که در حقیقت، صفات وجودند، از قبیل علم، قدرت، حیات، سمع، بصر، وحدت، خلق، ملک، غنی، حمد، و خبیر بودن، چه آنها که در آیات سابق ذکر شده، و چه آنها که ذکر نشده، صفاتی است که قائم به خدای تعالی است، که یا عین ذات اویند، مانند علم و قدرت، و یا صفاتی خارج از ذات اویند، که از فعل او انتزاع می‌شود، مانند صفت خالق و رازق و رحیم، که از خلقت و رزق و رحمت او انتزاع می‌شوند. </p> <p>و ثالثا قبول شریک در ذات او، یا در تدبیرش، و نیز هر صفتی که معنای فقدان و نقص را داشته باشد، از ذات خدای تعالی مسلوب است، یعنی اینگونه اوصاف در او نیست، و به همین جهت آنها را صفات سلبیه خدا می‌گوییم، مانند بی‌شریکی، تعددناپذیری، بی جسمی، بی مکانی، بی زمانی، جهل، عجز، بطلان، زوال و امثال آن. </p> <p>برای اینکه همه این صفات معنای عدمی دارند، و چون وجود خدا مقید به قیدی نیست، همین نداشتن قید عدمی (به حکم نفی در نفی موجب اثبات است)، اطلاق وجود او را اثبات می‌کند. </p> <p>و شاید جمله‌ <span class="aya" rel="31_30" data-words="13-18">و أن الله هو العلی الکبیر</span>، ثبوت صفات را به هر دو مرحله‌اش افاده کند، چون نام <em>العلی</em> تنزه خدا را از هر چیز که لایق به ساحت او نیست افاده می‌کند، پس بدلیل اینکه <em>العلی</em> است مجمع همه صفات سلبی است. </p> <p>و <span class="phrase">کلمه <em rel="fa_31_30_18-18" data-sentence="5:89">کبیر</em> وسعت او را نسبت به هر کمال وجودی افاده می‌کند، پس چون کبیر است مجمع تمام صفات ثبوتی است.</span> <code class="page" rel="16,354"/> پس صدر آیه یعنی جمله‌ <span class="aya" rel="31_30" data-words="1-5">ذلک بأن الله هو الحق</span> برهان بر مضمون ذیل آن، یعنی جمله‌ <span class="aya" rel="31_30" data-words="14-18">أن الله هو العلی الکبیر</span> است، و ذیل آن برهان بر جامعیت خدای تعالی نسبت به صفات ثبوتیه و سلبیه هر دو است، که بیانش گذشت، پس خدا ذاتی است مستجمع و دارنده همه صفات کمال، پس او <em>اللَّه</em> است، که عزیز است نام او. </p> <p>جمله‌ <span class="aya" rel="31_30" data-words="6-12">و أن ما یدعون من دونه الباطل</span>، از آنجا که در مقابل جمله‌ <span class="aya" rel="31_30" data-words="1-5">ذلک بأن الله هو الحق</span> است، لذا هر چه در باره این جمله گفته شد، مقابل آن، در آن جمله جریان می‌یابد، یعنی خدایانی که مشرکین برای خود اتخاذ کرده‌اند، هیچ بهره‌ای از حقیقت ندارند، و از خلق و تدبیر چیزی مستند به آنها نیست، چون شریک در الوهیت و ربوبیت باطل است و حقیقتی در آن نیست و چون به هر تقدیر باطل است، پس از خلق و تدبیر به هیچ وجه چیزی مستند به آنها نمی‌شود. </p> <p><span class="phrase">مطلب دیگر اینکه در آیه شریفه از اسماء الحسنی سه اسم <em>حق</em> و <em>علی</em> و <em rel="fa_31_30_18-18" data-sentence="81:199">کبیر</em>  ذکر شده، و از آنچه گذشت معلوم شد که کلمه <em>حق</em> به معنای واجب الوجود است، و کلمه  <em>علی</em> از صفات سلبیه، و کلمه <em rel="fa_31_30_18-18" data-sentence="262:62">کبیر</em> از صفات ثبوتیه که قریب المعنی با عبارت  مستجمع صفات کمال است.</span> </p> <p><code class="aya" rel="31_31"/> <span class="aya" rel="31_31" data-words="1-13">أ لم تر أن الفلک تجری فی البحر بنعمت الله لیریکم من آیاته...</span> حرف <em>باء</em> در جمله‌ <span class="aya" rel="31_31" data-words="9-10">بنعمت الله</span> باء سببیت است، و ذکر نعمت از قبیل مقدمه چینی برای آخر آیه است، و در آن اشاره است به وجوب شکر خدای تعالی، در برابر نعمتش، برای اینکه شکر منعم واجب است. </p> <p>و معنای آیه این است که آیا نمی‌بینی که کشتی در دریا به وسیله نعمت او به حرکت در می‌آید؟ و آن نعمت عبارت است از اسباب حرکت، و جریان کشتی، یعنی باد، و رطوبت داشتن آب، و امثال آن. </p> <p>بعضی<span class="footnote" rel="1" title="روح المعانی، ج ۲۱، ص ۱۰۵">*</span> از مفسرین احتمال داده‌اند که بای مذکور بای تعدیه، و یا به معنای <em>مع-با</em>  باشد، و مراد از <em>نعمت</em> طعام و سایر محمولاتی باشد که کشتی‌ها بارگیری می‌کنند، بنا بر احتمال دوم معنا چنین می‌شود که: آیا نمی‌بینی که کشتی با بارش در دریا به حرکت در می‌آید؟ و بنا بر احتمال اول چنین می‌شود: آیا نمی‌بینی که کشتی بارش را در دریا به حرکت در می‌آورد؟   <code class="page" rel="16,355"/> و آیه شریفه با جمله‌ <span class="aya" rel="31_31" data-words="14-20">إن فی ذلک لآیات لکل صبار شکور</span> تمام شده است. <span class="phrase">کلمه  <em rel="fa_31_31_18-18" data-sentence="6:240">صبار</em> یعنی کسی که در هنگام ناملایمات بسیار صبر می‌کند، و <em rel="fa_31_31_19-19" data-sentence="114:175">شکور</em> یعنی کسی که در برخورد با نعمت‌ها بسیار شکرگزار است، و این تعبیر به طوری که گفته‌اند<span class="footnote" rel="1" title="روح المعانی، ج ۲۱، ص ۱۰۵">*</span> کنایه از مؤمن است.</span> </p> <p><code class="aya" rel="31_32"/> <span class="aya" rel="31_32" data-words="1-10">و إذا غشیهم موج کالظلل دعوا الله مخلصین له الدین</span>... <span class="aya" rel="31_32" data-words="22-24">کل ختار کفور</span> راغب گفته کلمه <em>ظلة</em> به معنای ابری است سایه افکن، و بیشتر به ابری ظلة می‌گویند که عواقب ناگواری داشته باشد، از آن جمله در قرآن فرموده: <span class="aya" rel="7_171" data-words="6-7">کأنه ظلة</span> و نیز فرموده: <span class="aya" rel="26_189" data-words="3-5">عذاب یوم الظلة</span><span class="footnote" rel="2" title="مفردات راغب، ماده &lt;em&gt;ظلل&lt;/em&gt; ">*</span>. </p> <p>و معنایش این است که چون موجی در دریا مانند قطعه‌ای ابر برایشان احاطه می‌کند، دست از همه چیز شسته، فقط متوجه خدا می‌شوند، و از او نجات خود را می‌طلبند، در حالی که دین را برایش خالص دارند، و خلاصه می‌خواهد بفرماید: این خواندن خدا در آن حال دلیل بر این است که فطرتشان فطرت توحید و یگانه‌پرستی است. </p> <p> <span class="aya" rel="31_32" data-words="11-16">فلما نجاهم إلی البر فمنهم مقتصد</span> <span class="phrase">-کلمه <em rel="fa_31_32_16-16" data-sentence="6:338">مقتصد</em> به معنای کسی است که راه  <em rel="fa_31_32_16-16" data-sentence="89:300">قصد</em> یعنی راه مستقیم را می‌پیماید که مراد از آن راه توحیدی است که فطرتشان در آن حال بر آن دلالتشان می‌کرد، و تعبیر به منهم-بعضی از ایشان ، برای اندک شمردن آنان است، و معنایش این است که همین که خدای سبحان این گرفتاران دریا را که خدا را به خلوص می‌خواندند نجات داد، و به خشکی رساند، اندکی از ایشان مقتصدند.</span> </p> <p> <span class="aya" rel="31_32" data-words="17-24">و ما یجحد بآیاتنا إلا کل ختار کفور</span> <span class="phrase">-کلمه <em rel="fa_31_32_23-23" data-sentence="6:261">ختار</em> مبالغه است و از ماده <em rel="fa_31_32_23-23" data-sentence="84:227">ختر</em>  می‌باشد که به معنای شدت مکر و حیله است، و از سیاق بر می‌آید که این عده بیشتر آن مردمند، و معنایش این است که از آن جمعیت گرفتار در دریا، بیشترشان آیات ما را انکار کردند، و آیات ما را انکار نمی‌کند، مگر هر نیرنگ‌باز کفران پیشه.</span> </p> <p><code class="aya" rel="31_33"/> <span class="aya" rel="31_33" data-words="1-5">یا أیها الناس اتقوا ربکم</span>... <span class="aya" rel="31_33" data-words="30-34">و لا یغرنکم بالله الغرور</span> بعد از آنکه حجت‌ها و مواعظ شافی و وافی را بیان نمود، در این جمله که خاتمه آن مواعظ است، در بیانی عمومی همه را مخاطب قرار داده و به سوی تقوی دعوت و از روز قیامت انذار می‌کند، قیامتی که هیچ بی‌نیاز کننده‌ای نیست، که آدمی را بی‌نیاز کند، مگر ایمان و تقوی. </p> <h3> <span class="title" rel="31_33">معنای جمله: <span class="aya" rel="31_33" data-words="30-34">و لا یغرنکم بالله الغرور</span> </span> </h3> <p> <span class="phrase">راغب گفته: کلمه <em>جزاء</em> به معنای بی نیازی و کفایت است<span class="footnote" rel="1" title="مفردات راغب، ماده &lt;em&gt;جزاء&lt;/em&gt; ">*</span>، و گفته: <em>غررت فلانا</em> به این معنا است که من رگ خواب او را جستم، و آنچه از او می‌خواستم گرفتم، و  <em>غرة</em> به معنای غفلت در بیداری است، و کلمه <em rel="fa_31_33_33-33" data-sentence="305:498">غرار</em> به معنای غفلت با چرت و فتور است، -تا آنجا که می‌گوید: پس غرور به معنای هر چیزی است که آدمی را فریب می‌دهد، چه مال باشد، و چه جاه، و چه شهوت، و چه شیطان، چیزی که هست بعضی از مفسرین کلمه  <em rel="fa_31_33_33-33" data-sentence="550:298">غرور</em> را به شیطان تفسیر کرده‌اند، و این بدان جهت است که او خبیث‌ترین فریب‌دهندگان است و بعضی دیگر آن را به دنیا تفسیر کرده‌اند چون در مثل گفته شده الدنیا تغر و تضر و تمر -دنیا غرور می‌آورد و ضرر می‌زند و می‌گذرد<span class="footnote" rel="2" title="مفردات راغب، ماده &lt;em&gt;غرر&lt;/em&gt; ">*</span>.</span> </p> <p>و <span class="phrase">بنا به گفته وی معنای آیه این می‌شود: ای انسانها بپرهیزید از پروردگارتان ، و او خدای سبحان است، و بترسید روزی را و آن روز قیامت است، که <em rel="fa_31_33_8-9" data-sentence="135:494">لا یجزی</em> کفایت نمی‌کند پدری از فرزندش، و نه مولودی کفایت کننده و بی نیاز کننده است <em>چیزی را</em> از والد خویش، که وعده خدا <em>به آمدن قیامت</em> حق است، یعنی ثابت است و تخلف ناپذیر، <span class="aya" rel="31_33" data-words="26-29">فلا تغرنکم الحیاة الدنیا</span> پس زنهار، که زندگی دنیا با زینت فریبنده خود شما را بفریبد <span class="aya" rel="31_33" data-words="30-34">و لا یغرنکم بالله الغرور</span> و بطور کلی بهوش باشید، که هیچ فریبنده‌ای چه از شؤون زندگی باشد، و چه خصوص شیطان شما را گول نزند.</span> </p> <p><code class="aya" rel="31_34"/> <span class="aya" rel="31_34" data-words="1-32">إن الله عنده علم الساعة و ینزل الغیث و یعلم ما فی الأرحام و ما تدری نفس ما ذا تکسب غدا و ما تدری نفس بأی أرض تموت إن الله علیم خبیر</span> <span class="phrase">کلمه <em rel="fa_31_34_8-8" data-sentence="5:55">غیث</em> به معنای باران می‌باشد، و معنای جمله‌های آیه روشن است.</span> </p> <p>چیزی که در تفسیر این آیه لازم است گفته شود، این است که در این آیه سه مورد از مواردی که علم خدا متعلق بدانها است بر شمرده، یکی علم به قیام قیامت، که از مسائلی است که خداوند علم بدان را به خود اختصاص داده، و احدی جز او از تاریخ وقوع آن خبر ندارد، هم چنان که جمله <span class="aya" rel="31_34" data-words="1-5">إن الله عنده علم الساعة</span> -به درستی خدا نزد او است علم به قیامت ، نیز این انحصار را می‌رساند. </p> <p>دوم مساله فرستادن باران، و سوم علم بدانچه در رحم زنان است، از پسر و دختر، که خداوند این دو را نیز به خود اختصاص داده مگر آنکه خودش تعلیم کسی کند. </p> <p>     <code class="page" rel="16,357"/> و دو چیز دیگر هم شمرده، که انسان از آن اطلاعی ندارد، و به خاطر همین از حوادث آینده خود بی‌خبر است، اول اینکه: <span class="aya" rel="31_34" data-words="14-21">و ما تدری نفس ما ذا تکسب غدا</span> -هیچ کس نمی‌داند که فردا چه به دستش می‌آید <em>، دوم اینکه: </em> <span class="aya" rel="31_34" data-words="22-28">و ما تدری نفس بأی أرض تموت</span> -و هیچ کس نمی‌داند در چه سرزمینی می‌میرد . </p> <p>و گویا مراد از تذکر این دو نکته، یادآوری این معنا باشد، که خدای تعالی، عالم به هر کوچک و بزرگ است، حتی مثل مساله قیامت را می‌داند، که علمش برای خلق فراهم نمی‌شود، و خود شما به آن که مهمترین مساله است علمی ندارید، پس خدا می‌داند و شما نمی‌دانید، و چون چنین است، پس زنهار که به وی شرک ورزید، و از اوامرش تمرد کنید، و از پذیرفتن دعوتش رو گردانید، و در نتیجه به خاطر نادانی خود هلاک شوید. </p> <h3>بحث روایتی‌ <span class="title" rel="31_20">چند روایت در بیان مراد از نعمت‌های ظاهر و باطن در ذیل آیه‌ <span class="aya" rel="31_20" data-words="15-21">و أسبغ علیکم نعمه ظاهرة و باطنة</span> </span> </h3> <p> در کتاب کمال الدین به سندی که به حماد بن ابی زیاد دارد روایت کرده، که وی گفت: من از آقای خودم موسی بن جعفر (ع) از آیه‌ <span class="aya" rel="31_20" data-words="15-21">و أسبغ علیکم نعمه ظاهرة و باطنة</span> پرسیدم، فرمود نعمت ظاهری، امام ظاهر، و نعمت باطنی، امام غائب است<span class="footnote" rel="1" title="کمال الدین، ج ۲، ص ۳۶۸، ح ۶">*</span>. </p> <p>مؤلف: البته این روایت از باب تطبیق یکی از مصادیق بر کل آیه است، و آیه مدلولش اعم از مورد روایت است. </p> <p>و در تفسیر قمی به سند خود از جابر روایت کرده که گفت: مردی نزد امام ابی جعفر  (ع) به عنوان سؤال آیه‌ <span class="aya" rel="31_20" data-words="15-21">و أسبغ علیکم نعمه ظاهرة و باطنة</span> را تلاوت کرد، امام  (ع) فرمود: اما نعمت ظاهری، رسول خدا (ص) و معرفت و توحیدی است که آن جناب در باره خدای عز و جل آورده، و اما نعمت باطنی ولایت ما اهل بیت و عقد مودت ما است...<span class="footnote" rel="2" title="تفسیر قمی، ج ۲، ص ۱۶۵">*</span>. </p> <p>مؤلف: این روایت نیز مانند روایت قبلی از باب تطبیق است. </p> <p>و در مجمع البیان در ذیل جمله‌ <span class="aya" rel="31_20" data-words="15-17">و أسبغ علیکم...</span> گفته: و در روایت ضحاک از ابن عباس آمده که گفت: من از رسول خدا (ص) پرسیدم معنای این آیه     <code class="page" rel="16,358"/> چیست؟ حضرتش فرمود: ای ابن عباس اما آنچه که ظاهر است اسلام است و آنچه که خدا آفریده، از خلقت و رزقی که به تو افاضه کرده، و اما آنچه باطن است این است که اعمال زشتت را پوشانده و رسوایت نکرده، ای ابن عباس خدای تعالی می‌فرماید: من سه چیز را به مؤمن داده‌ام، که از خود او نیست، اول دعائی که مؤمنین بعد از او بر او می‌خوانند با اینکه او دیگر عملی ندارد، و دوم اینکه ثلث مالش را برای خودش قرار دادم، تا با آن گناهانش را ببخشم، سوم اینکه کارهای زشتش را پوشاندم، و به هیچ یک از آنها رسوایش نکردم، با اینکه اگر یکی از آنها را بر ملا و فاش می‌ساختم، حتی خاندانش او را طرد می‌کردند، تا چه رسد به غریبه‌ها<span class="footnote" rel="1" title="مجمع البیان، ج ۸، ص ۳۲۰">*</span>. </p> <p>مؤلف: قریب به این مضمون را سیوطی در الدر المنثور به چند طریق از ابن عباس آورده، و این حدیث هم مانند دو حدیث قبلی از باب تطبیق یکی از مصادیق نعمت‌های ظاهری و باطنی بر کلی آن است<span class="footnote" rel="2" title="الدر المنثور، ج ۵، ص ۱۶۷">*</span>. </p> <p>و در توحید به سند خود از عمر بن اذینة از امام ابی جعفر (ع) روایت کرده که در حدیثی فرمود: رسول خدا (ص) فرموده: هر مولودی با فطرت یعنی معرفت اینکه خدا آفریدگار اوست متولد می‌شود، و این همان است که خدای تعالی می‌فرماید:  <span class="aya" rel="31_25" data-words="1-10">و لئن سألتهم من خلق السماوات و الأرض لیقولن الله</span> -و اگر از ایشان بپرسی چه کسی آسمانها و زمین را آفریده هر آینه حتما خواهند گفت اللَّه<span class="footnote" rel="3" title="التوحید صدوق، ص ۳۳۰، ح ۹">*</span>. </p> <p>و در تفسیر قمی در ذیل آیه‌ <span class="aya" rel="31_31" data-words="1-10">أ لم تر أن الفلک تجری فی البحر بنعمت الله</span> از امام  (ع) نقل کرده که فرمود کشتی‌ها در دریا به قدرت خدا حرکت می‌کنند<span class="footnote" rel="4" title="تفسیر قمی، ج ۲، ص ۱۶۶-۱۶۷">*</span>. </p> <p>و نیز در همان کتاب در ذیل آیه‌ <span class="aya" rel="31_31" data-words="14-20">إن فی ذلک لآیات لکل صبار شکور</span> نقل کرده که فرمود: صبار آن کسی است که در برابر فقر و فاقه خویشتن داری می‌کند، و شکور آن کسی است که بر همه احوال شکر خدا می‌گزارد<span class="footnote" rel="5" title="تفسیر قمی، ج ۲، ص ۱۶۶-۱۶۷">*</span>. </p> <p>و در مجمع البیان در ذیل همین آیه گفته: در حدیث آمده، که ایمان دو نیم است، نیمی صبر است، و نیمی شکر<span class="footnote" rel="6" title="مجمع البیان، ج ۸، ص ۳۲۳">*</span>. </p> <p>           <code class="page" rel="16,359"/> مؤلف: این حدیث از همین آیه شریفه گرفته شده، که ما در ذیل آن گفتیم کنایه است از مؤمن. </p> <p>و <span class="phrase">در تفسیر قمی در ذیل جمله‌ <span class="aya" rel="31_32" data-words="21-24">إلا کل ختار کفور</span> معصوم فرموده: <em rel="fa_31_32_23-23" data-sentence="113:229">ختار</em> به معنای خداع و نیرنگ‌باز است، و در ذیل جمله‌ <span class="aya" rel="31_33" data-words="22-25">إن وعد الله حق</span> فرموده: منظور از این وعده، وعده قیامت است<span class="footnote" rel="1" title="تفسیر قمی، ج ۲، ص ۱۶۷">*</span>.</span> </p> <h3> <span class="title" rel="31_20 31_21 31_22 31_23 31_24 31_25 31_26 31_27 31_28 31_29 31_30 31_31 31_32 31_33 31_34">وصف دنیا از زبان امیر المؤمنین (علیه السلام) در جواب مردی که از دنیا بدگویی می‌کرد </span> </h3> <p> و در کتاب ارشاد مفید نقل کرده که امیر المؤمنین (ع) شنید که مردی از دنیا بدگویی می‌کند، بدون اینکه بفهمد چه می‌گوید، و چه باید در باره آن بگوید پس در پاسخش مطالبی فرمود، که از آن جمله این است که: دنیا جای راستی است، برای کسی که با دنیا صادق باشد، و جای عافیت است برای کسی که از دنیا چیز بفهمد، و جای بی‌نیاز کردن خویش است، برای کسی که از آن توشه برگیرد، و نیز دنیا، مسجد انبیای خدا، و محل نزول وحی اوست، و مصلای ملائکه، و تجارتخانه اولیای خدا است، در دنیا رحمت به چنگ آورید، و در آن بهشت را کسب کنید، پس این کی است که دنیا را مذمت می‌کند؟ با اینکه خود دنیا ناپایداری و جدا شدنش از اهل دنیا را اعلام می‌کند، و به بانگ بلند از فراق و جدایی خبر می‌دهد، و خودش خبر از مرگ خود می‌دهد، با نمونه‌ای که از سرور دارد بشر را به سرور آخرت تشویق می‌کند، و با نمونه‌ای که از بلاء دارد مردم را از بلای آخرت بر حذر می‌دارد، و این ترغیب و تحذیرش را به بهترین بیان صورت می‌دهد. </p> <p>پس هان ای کسی که دنیا را مذمت می‌کنی، و در عین حال که آن را فریبگر می‌خوانی، فریب خورده این بیان خویشی، او کی تو را فریب داده؟ آیا با بستر مرگ پدرانت؟ و قبور ایشان که ایشان را کهنه و پوسیده کرد تو را گول زده؟ و یا با افتادن مادرانت در گودال گورها؟ تو مگر یادت نیست که چقدر با دست خود و به مباشرت خود آنان را پرستاری و عیادت کردی، به امید اینکه شاید بهبودی یابند، و چقدر و با چه علاقه‌ای شرح بیماریشان را برای پزشکان بیان می‌کردی، و از آنان التماس دواء می‌نمودی، نه آن علاقه و حرصت سودی به حال آنان بخشید، و نه میانجی‌گریت فائده‌ای به حالشان داشت، این وضع که خودت دیدی و دنیا نشان تو داد، بستر مرگ تو را به تو نشان داد، که در آن روز نیز نه گریه‌ات به جایی می‌رسد، و نه دوستانت سودی به حالت دارند<span class="footnote" rel="2" title="ارشاد مفید، ص ۱۵۷، چاپ بیروت">*</span>. </p> <p>     <code class="page" rel="16,360"/> و در خصال از ابی اسامة از ابی عبد اللَّه امام صادق (ع) روایت کرده که وی گفت: امام صادق (ع) فرمود: آیا نمی‌خواهید از پنج چیز خبرتان دهم، که خدای تعالی احدی از خلق خود را به آنها آگاه نساخته؟ می‌گوید: عرضه داشتم: بله، فرمود: خداوند تاریخ قطعی قیام قیامت را می‌داند، و به احدی از خلق خود خبر نداده، و خداوند باران را نازل می‌کند، و آنچه در رحم‌ها هست می‌داند، و هیچ کس نمی‌داند که فردا چه چیزی کسب می‌کند، و هیچ کس نمی‌داند در چه سرزمینی می‌میرد، ولی خدا همه اینها را می‌داند، و از آنها با خبر است<span class="footnote" rel="1" title="خصال، ج ۱ ص ۲۹۰، ح ۴۹">*</span>. </p> <h3> <span class="title" rel="31_34">چند روایت در مورد انحصار علم به چند چیز در خدای تعالی در ذیل آیه: <span class="aya" rel="31_34" data-words="1-6">إن الله عنده علم الساعة و...</span> </span> </h3> <p> مؤلف: در عین حال روایات بسیار زیادی از رسول خدا (ص) و ائمه (ع) رسیده که این حضرات از آینده حال خود و از زمان مرگشان و اینکه در چه سرزمینی از دنیا می‌روند خبر داده‌اند، و این روایات بسیار، روایت بالا و نظائر آن را تقیید می‌کند، و حاصل مجموع روایات این می‌شود، که علم این پنج امر مخصوص خدا است، و به کسی نداده، مگر آن کس که خود به وی تعلیم نموده است، البته در این دسته از روایات روایاتی هست که قبول تقیید نمی‌کند، مثلا در آنها آمده که حتی به تعلیم الهی نیز کسی در این پنج مساله آگاه نمی‌شود، لیکن به این روایات نباید اعتناء کرد، برای اینکه روایات پیشگوییهای ائمه و رسول خدا (ص) آن قدر زیاد است، که نمی‌شود به خاطر یک روایت از همه آنها چشم پوشید. </p> <p>و در الدر المنثور است که ابن منذر، از عکرمه روایت کرده که گفت: مردی به نام وراث از قبیله بنی مازن بن حفصة بن قیس غیلان، نزد رسول خدا (ص) آمد، و گفت: ای محمد قیام قیامت چه وقت است؟ تا از این بدبختی‌ها نجات یابیم؟ دیگر اینکه قحطی همه جا و همه سرزمینهای ما را فرا گرفته، چه وقت نعمت فراوان می‌شود؟، و من وقتی از قبیله‌ام بیرون می‌آمدم زنم حامله بود، چه وقت پا سبک می‌کند؟ دیگر اینکه امروز فهمیدم چه چیزها به دستم آمد، بفرما فردا چه به دست می‌آورم؟ و دیگر اینکه من فهمیدم در کجا بدنیا آمدم، بفرما ببینم در کجا از دنیا می‌روم؟ پس این آیه در پاسخ وی نازل شد<span class="footnote" rel="2" title="الدر المنثور، ج ۵، ص ۱۶۹">*</span>. </p> <p>مؤلف: این روایت خالی از اشکال نیست، برای اینکه آیه شریفه با فقرات سؤال منطبق نیست، در آیه نیامده که خدا می‌داند حمل حامله چه وقت به دنیا می‌آید، تا جواب از     <code class="page" rel="16,361"/> سؤال وراث باشد، و نیز در آیه نیامده که تنها خدا می‌داند چه وقت قحطی بر طرف می‌شود. </p> <p>و در همان کتاب است که ابن مردویه از علی بن ابی طالب (ع) روایت کرده که گفت: هیچ چیز از نظر پیامبرتان مخفی نیست، مگر همان پنج سر غیبی که آیه آخر سوره لقمان متعرض آن است<span class="footnote" rel="1" title="الدر المنثور، ج ۵، ص ۱۶۹">*</span>. </p> 
