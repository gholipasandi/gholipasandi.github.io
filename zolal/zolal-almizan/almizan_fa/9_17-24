<h3 class="ayas">سوره التوبة آیه‌های ۱۷ تا ۲۴</h3><code class="section" rel="9_17-24"/><h3>ترجمه آیات</h3> <p> <span class="trans" rel="9_17">مشرکین را حق آن نیست که مساجد خدا را تعمیر کنند، با آنکه خود شاهد بر کفر خویشتنند، چه، ایشان اعمالشان بی اجر و باطل و خود در جهنم جاودانند. <code class="page" rel="9,265"/>  «۱۷» </span><span class="trans" rel="9_18">مسجدهای خدا را تنها کسی تعمیر می‌کند که به خدا و روز جزا ایمان داشته و نماز بپا دارد و زکات دهد، و جز از خدا نترسد، ایشانند که امید هست که از راه یافتگان باشند.  «۱۸» </span><span class="trans" rel="9_19">چگونه آب دادن به حاجیان و تعمیر مسجد الحرام را با رفتار کسی که به خدا و روز جزا ایمان آورده و در راه خدا جهاد نموده برابر می‌کنید؟ و حال آنکه این دو طائفه نزد خدا یکسان نیستند. و خداوند مردم ستمگر را هدایت نمی‌کند.  «۱۹» </span><span class="trans" rel="9_20"> (آری) کسانی که ایمان آورده و (از وطن مالوف) مهاجرت نموده و در راه خدا با اموال و جانهای خود مجاهدت نمودند نزد خدا از نظر درجه و منزلت بزرگ‌ترند، و ایشان، آری تنها ایشانند رستگاران.  «۲۰» </span><span class="trans" rel="9_21">پروردگارشان به رحمتی از خود و رضوان و بهشتهایی بشارت می‌دهد که در آنست نعمتهایی دائم.  «۲۱» </span><span class="trans" rel="9_22">و وضع ایشان چنین است که دائما در آن بهشتها جاودانند،  (آری) نزد خدا پاداشی است بزرگ (و وصف ناپذیر).  «۲۲» </span><span class="trans" rel="9_23">ای کسانی که ایمان آورده‌اید، پدران و برادران خود را اگر کفر را بر ایمان ترجیح داده‌اند اولیاء خود ندانید، کسانی که از شما با ایشان دوستی کنند خود ایشان هم ستمگرانند.  «۲۳» </span><span class="trans" rel="9_24">بگو اگر پدران و فرزندان و برادران و همسران و قوم و خویش شما و اموالی که بدست آورده‌اید و تجارتی که از کساد آن می‌هراسید و مسکن‌هایی که بدان علاقمندید در نظر شما محبوب‌تر است از خدا و رسول او و جهاد در راه او، پس منتظر باشید تا خدا فرمان خود را بیاورد، و خدا مردم تبه‌کار را هدایت نمی‌کند «۲۴» </span></p>             <h3>بیان آیات</h3> <p> حاصل مضمون این آیات این است که اعمال بندگان وقتی مرضی خداوند و نزد او جاودانه می‌ماند که از روی حقیقت ایمان به او و فرستاده‌اش و همچنین ایمان به روز جزا باشد، و گر نه حبط شده صاحبش را بسوی سعادت رهبری نخواهد کرد، و معلوم است که از لوازم ایمان حقیقی، انحصار دادن ولایت است به خدا و رسول او. </p> <p>اتصال این آیات به یکدیگر روشن است، و اما اتصالش به ما قبل، البته خیلی روشن نیست، هر چند بعضی از مفسرین به خود زحمت داده‌اند که چنین اتصالی برقرار سازند، و لیکن کاری صورت نداده‌اند. </p> <p> <span class="aya" rel="9_17" data-words="1-11">ما کان للمشرکین أن یعمروا مساجد الله شاهدین علی أنفسهم بالکفر</span> <span class="phrase">کلمه <em rel="fa_9_18_2-2" data-sentence="5:252">یعمروا</em> از <em rel="fa_9_19_5-5" data-sentence="64:234">عمارة</em> است که ضد خرابی است، وقتی گفته می‌شود  <em>عمر الارض</em> که زمین را آباد کرده و در زمین بنائی بالا برده باشد، و <em>عمر البیت</em> وقتی گفته<code class="page" rel="9,266"/> می‌شود که نقاط مشرف بر خرابی خانه را اصلاح کرده باشد.</span> <span class="phrase"><em>تعمیر</em> هم از همین ماده و بهمین معنا است، و همچنین <em rel="fa_9_19_5-5" data-sentence="58:162">عمر</em> ، چون عمر عبارتست از تعمیر بدن بوسیله روح، و اگر هم زیارت خانه خدا را <em rel="fa_9_19_5-5" data-sentence="182:78">عمره</em> می‌گویند باز بخاطر همین است که زیارت مردم مایه آبادانی بیت اللَّه الحرام است.</span> </p> <p>و کلمه <em>مسجد</em> اسم مکانی است که سجده در آن انجام می‌شود، مانند خانه‌ای که بخاطر سجده برای خدا ساخته می‌شود، و اگر اعضاء سجده را که عبارتند از پیشانی و دو کف دست و دو سر زانو و نوک شست پاها، مسجد می‌نامند برای این است که اینها نیز بنوعی با سجده ارتباط دارند. </p> <p>جمله‌ <span class="aya" rel="9_17" data-words="1-3">ما کان للمشرکین</span> حق و ملک را نفی می‌کند، چون حرف لام برای افاده ملک و حق است، و کلمه <em>کان</em> که گذشته را می‌رساند افاده می‌کند که مشرکین موجبات داشتن چنین حقی را از سابق واجد نبودند که خانه خدا را تعمیر و مرمت و یا زیارت کنند، هم چنان که این کلمه در آیه‌ <span class="aya" rel="8_67" data-words="1-7">ما کان لنبی أن یکون له أسری</span><span class="footnote" rel="1" title="سوره انفال آیه ۶۷">*</span> و آیه‌ <span class="aya" rel="3_161" data-words="1-6">و ما کان لنبی أن یغل</span><span class="footnote" rel="2" title="سوره آل عمران آیه ۱۶۱">*</span> نیز همین معنا را افاده می‌کند. </p> <h3> <span class="title" rel="9_17">معنای عمارت مساجد اللَّه در: <span class="aya" rel="9_17" data-words="1-7">ما کان للمشرکین أن یعمروا مساجد الله</span> </span> </h3> <p> و <span class="phrase">مقصود از <em rel="fa_9_19_5-5" data-sentence="9:477">عمارت</em> در جمله‌ <span class="aya" rel="9_17" data-words="4-5">أن یعمروا</span> اصلاح نواحی مشرف بخرابی، و مرمت آن است، نه آباد کردن آن با زیارت، چون اگر به این معنا باشد باید بگوئیم آیه منحصرا ناظر به مسجد الحرام است که زیارت دارد، و سایر مساجد را شامل نمی‌شود، و حال آنکه منظور از آیه مطلق مساجد است، گو اینکه سایر مساجد هم با نماز خواندن در آنها رونقی بخود می‌گیرند که ممکن است اسم آن را عمارت و زیارت گذاشت، لیکن معهود از قرآن این است که این عمل را دخول در مسجد می‌خواند نه زیارت.</span> </p> <p>علاوه بر اینکه آیه بعدی که می‌فرماید: <span class="aya" rel="9_19" data-words="1-8">أ جعلتم سقایة الحاج و عمارة المسجد الحرام</span> گفتار ما را تا حدی تایید می‌کند که منظور از عمارت، اصلاح نواحی مشرف بر خرابی است نه زیارت بیت اللَّه الحرام. </p> <p>و مقصود از مساجد خدا هر چند مطلق بناهایی است که برای عبادت خدا ساخته شده، و لیکن سیاق آیه دلالت دارد بر اینکه مقصود از آن عمارت، خصوص مسجد الحرام است، مؤید این معنا قرائت کسی است که جمله را: <span class="aya" rel="9_17">ان یعمروا مسجد الله</span> -به صیغه مفرد-خوانده     <code class="page" rel="9,267"/> است. خواهی گفت، اگر مقصود تنها مسجد الحرام بود چرا به صیغه جمع آورد؟ جواب اینکه: تعلیل وارده در آیه می‌رساند ملاک حکم مختص مسجد الحرام نیست، و بنا بر این چه مانعی دارد حکم یک فرد مخصوص، به ملاک عامی بیان شود، پس آیه در صدد بیان این معنا است که:  مشرکین را نمی‌رسد که مسجد الحرام را تعمیر کنند، چون آنجا مسجد است، و مساجد وضعشان چنین است که نباید مشرک آنها را تعمیر نماید . </p> <p>و در جمله‌ <span class="aya" rel="9_17" data-words="8-11">شاهدین علی أنفسهم بالکفر</span> مقصود از شهادت، ادای آن است، و ادای شهادت همان اعتراف است، حال یا اعتراف قولی، مانند کسی که به زبان خود اعتراف کند به اینکه کافر است، و یا اعتراف فعلی، مانند کسی که بت می‌پرستد، و بر کفر درونیش تظاهر می‌نماید، همه اینها شهادت دادن، و ملاک در همه واحد است. </p> <p>پس معنای آیه این است که: جایز و حق نیست که مشرکین نواحی فرسوده مسجد الحرام را تعمیر کنند، مانند سایر مساجد خدا، با اینکه خود معترف به اینند که کافرند، چون قول و فعلشان بر آن دلالت می‌کند. </p> <p> <span class="aya" rel="9_17" data-words="12-19">أولئک حبطت أعمالهم و فی النار هم خالدون</span> این آیه در مقام بیان علت حکمی است که از جمله‌ <span class="aya" rel="9_17" data-words="1-2">ما کان...</span> استفاده می‌شد، و بهمین جهت به فصل آورده شد، نه وصل<span class="footnote" rel="1" title="یعنی با حرف عطف (واو) آن را بما قبل خود متصل نکرد">*</span>. </p> <h3> <span class="title" rel="9_17 9_18 9_19 9_20 9_21 9_22 9_23 9_24">هیچ عمل لغو و بی فایده‌ای در دین تشریع نشده و جواز هر عملی منوط به اینست که خداوند به فاعلش حق داده باشد</span> </h3> <p> و منظور از جمله اولی بیان بطلان اثر و برداشته شدن آن از اعمال آنان است، زیرا هر عملی را که انسان انجام می‌دهد بخاطر اثری است که از آن منظور دارد، و وقتی عمل حبط، و اثر از آن برداشته شود، قهرا مجوزی برای انجام آن نیست، اعمالی هم که جنبه عبادت دارد از قبیل تعمیر مساجد و امثال آن به منظور اثری که عبارت از سعادت و بهشت است انجام می‌شود، و همین عمل وقتی حبط شود دیگر آن اثر را ندارد. </p> <p>و منظور از جمله دومی یعنی جمله‌ <span class="aya" rel="9_17" data-words="16-19">فی النار هم خالدون</span> بیان این جهت است که حالا که به بهشت نمی‌روند کجا می‌روند، و به معنای این است که فرموده باشد: این طائفه از آنجایی که اعمال عبادیشان به بهشت راهبریشان نمی‌کند، بطور دائم در آتش خواهند بود، و چون اثر سعادت را ندارند در شقاوت ابدی بسر خواهند برد. </p> <p>و از این آیه دو اصل لطیف از اصول تشریع استفاده می‌شود، یکی اینکه بطور کلی عمل جایز (البته جواز بمعنای اعم، که شامل واجبات و مستحبات و مباحات می‌شود) آن   <code class="page" rel="9,268"/> عملی است که دارای اثر مفیدی برای فاعلش باشد، پس معلوم می‌شود هیچ عمل لغوی در دین تشریع نشده، و این اصل مورد تایید عقل و منطبق با ناموس طبیعت نیز هست، زیرا در طبیعت هیچ عملی از هیچ موجودی سرنمی‌زند مگر اینکه برای فاعلش سودی دارد. </p> <p>اصل دوم این است که عمل وقتی جایز است که قبلا خداوند به فاعلش حق داده باشد که آن را انجام دهد، و مانع انجام آن نشده باشد. <code class="aya" rel="9_18"/> <span class="aya" rel="9_18" data-words="1-10">إنما یعمر مساجد الله من آمن بالله و الیوم الآخر...</span> <span class="phrase">از سیاق کلام استفاده می‌شود که انحصار مستفاد از کلمه <em rel="fa_9_18_1-1" data-sentence="53:262">انما</em> از قبیل قصر افراد<span class="footnote" rel="1" title="معنای قصر افراد و همچنین قصر قلب در پاورقی مجلدات قبلی گذشت">*</span> است، گویا شخصی توهم کرده که هم مؤمنین حق دارند مساجد خدا را تعمیر کنند و هم مشرکین، لذا در این آیه حق مزبور را منحصر در مؤمنین کرده است.</span> و <span class="phrase">لازمه این حصر این است که منظور از جمله <em rel="fa_9_18_2-2" data-sentence="39:101">یعمر</em> انشاء حق و جواز باشد، که آن را بصورت خبر تعبیر کرده، نه اینکه خبر بوده باشد، و این معنا پر واضح است.</span> </p> <p>و اگر جواز تعمیر مساجد و داشتن حق آن را مشروط کرده به داشتن ایمان، به خدا و به روز جزا، و بهمین جهت آن را از کفار که فاقد چنین ایمانی هستند نفی کرده، و خلاصه اگر در این شرط تنها اکتفاء به ایمان به خدا نکرده‌و ایمان به روز جزا را هم علاوه کرده برای این است که مشرکین خدا را قبول داشتند، و تفاوتشان با مؤمنین صرفنظر از شرک این بود که به روز جزا ایمان نداشتند، لذا حق تعمیر مساجد و جواز آن را منحصر کرد به کسانی که دین آسمانی را پذیرفته باشند. </p> <p>به این هم اکتفاء نکرد، بلکه مساله نماز خواندن و زکات دادن و نترسیدن جز از خدا را هم اضافه کرد، و فرمود: <span class="aya" rel="9_18" data-words="11-21">و أقام الصلاة و آتی الزکاة و لم یخش إلا الله</span> برای اینکه مقام آیه مقام بیان و معرفی کسانی است که بر خلاف کفار از عملشان منتفع می‌شوند، و معلوم است کسی که تارک فروع دین آنهم نماز و زکات که دو رکن از ارکان دینند بوده باشد او نیز به آیات خدا کافر است، و صرف ایمان به خدا و روز جزا فایده‌ای بحالش ندارد، هر چند در صورتی که به زبان منکر آنها نباشد در زمره مسلمانان محسوب می‌شود، و وقتی کافر است که بزبان انکار کند. </p> <p>و اگر از میان فروع دین تنها نماز و زکات را اسم برد، برای این است که نماز و زکات از آن ارکانی است که به هیچ وجه و در هیچ حالی از احوال ترکش جایز نیست. </p> <p>   <code class="page" rel="9,269"/> و از این اقتضای مقامی که گفتیم برمی‌آید که منظور از جمله‌ <span class="aya" rel="9_18" data-words="17-21">و لم یخش إلا الله</span> خشیت دینی است که همان عبادت است، نه خشیت و ترس طبیعی و غریزی، چه این نوع ترس را همه دارند، مگر اولیای مقربین مانند انبیاء که قرآن در باره‌شان فرموده: <span class="aya" rel="33_39" data-words="1-12">الذین یبلغون رسالات الله و یخشونه و لا یخشون أحدا إلا الله</span><span class="footnote" rel="1" title="کسانی که رسالتهای خدا را ابلاغ نموده و از او می‌ترسند، و از احدی جز خداوند نمی‌هراسند">*</span>. </p> <h3> <span class="title" rel="9_18 9_17 9_19 9_20 9_21 9_22 9_23 9_24">وجه تعبیر از عبادت به <em>خشیة</em> و اشاره به وجود ملازمه بین عبادت و ترس</span> </h3> <p> و وجه اینکه از عبادت، کنایه آورد به خشیت خدا، این است که از میان علل و موجبات معبود گرفتن، دو چیز از همه معروفتر است، یکی ترس از غضب معبود و دیگری امید به رحمتش، و امید به رحمت هم برگشتش باز به ترس از انقطاع آن است، که آن نیز سخط معبود است، پس کسی که خدا و یا بتی را می‌پرستد یا ترس از غضب او را به پرستش وادار کرده، و یا ترس از زوال نعمت و رحمت. بنا بر این، عبادت در حقیقت همان ترس است، و مصداقی است برای ترس که آن را مجسم می‌سازد، و میان آن دو ملازمه هست، این بود وجه کنایه مزبور، پس معنای آیه این می‌شود-و خدا داناتر است-و غیر از خدا احدی از آلهه را نپرستد. </p> <p> <span class="aya" rel="9_18" data-words="22-27">فعسی أولئک أن یکونوا من المهتدین</span> یعنی آن کسانی که به خدا و روز جزا ایمان آورده و احدی را غیر از خدا نپرستیدند در حقشان امید می‌رود که از هدایت یافتگان باشند. و این امید قائم به نفس آنان و یا عموم مخاطبین به آیه است، نه اینکه قائم به خدا باشد، چون امید در باره خدا محال است، زیرا کسی ممکن است امیدوار شود که نسبت به آن مطلوب مورد امیدش جاهل باشد، و نداند آیا تحقق پیدا می‌کند یا نه، و جهل در خدای تعالی راه ندارد. </p> <p>و اگر اهتداء و راه یافتگی را بطور امیدواری نوید داد نه بطور قطع-با اینکه کسی که حقیقتا به خدا و روز جزا ایمان داشته باشد، و اعمال عبادی‌اش را انجام دهد، باید بطور قطع و حقیقت راه یافته باشد نه بطور احتمال و امید-برای این است که یک بار و دو بار اهتداء و راه یافتن باعث نمی‌شود که انسان از راه یافتگان بشمار برود، و این صفت برایش لازم و مستقر گردد، آری یک بار و دو بار متصف به صفتی شدن غیر از اتصاف دائمی به آن است، ممکن است اهتداء برای انسان حاصل بشود ولی از مهتدین بشمار نیاید، پس صحیح است بگوئیم: امید است که از مهتدین شود . </p> <p>از آیه استفاده شد که تعمیر مساجد، حق و جایز برای غیر مسلمان نیست، اما مشرکین بخاطر شرک و ایمان نداشتنشان به خدا و روز جزا، و اما اهل کتاب بخاطر اینکه قرآن ایمانشان </p> <p>سوره احزاب آیه 39 <code class="page" rel="9,270"/> را ایمان بشمار نمی‌آورد، خدای متعال فرموده: <span class="aya" rel="4_150-151" data-words="1-32">إن الذین یکفرون بالله و رسله و یریدون أن یفرقوا بین الله و رسله و یقولون نؤمن ببعض و نکفر ببعض و یریدون أن یتخذوا بین ذلک سبیلا، أولئک هم الکافرون حقا</span><span class="footnote" rel="1" title="بدرستی-کسانی که به خدا و رسول او کفر می‌ورزند و می‌خواهند میان خدا و پیغمبرانش فرق بگذارند، و می‌گویند: ما به بعضی (از پیغمبران خدا) ایمان می‌آوریم، و به پاره‌ای دیگر کفر می‌ورزیم، و می‌خواهند در میان ایمان خالص، و کفر خالص راه دیگری پیش بگیرند، ایشان آری خود ایشان کافرانی حقیقی‌اند سوره نساء آیه ۱۵۰">*</span> و نیز در آیه"29"سوره مورد بحث فرموده: <span class="aya" rel="9_29" data-words="1-26">قاتلوا الذین لا یؤمنون بالله و لا بالیوم الآخر و لا یحرمون ما حرم الله و رسوله و لا یدینون دین الحق من الذین أوتوا الکتاب...</span>. </p> <p><code class="aya" rel="9_19"/> <span class="aya" rel="9_19" data-words="1-19">أ جعلتم سقایة الحاج و عمارة المسجد الحرام کمن آمن بالله و الیوم الآخر و جاهد فی سبیل الله...</span> </p><h3> <span class="title" rel="9_19 9_17 9_18 9_20 9_21 9_22 9_23 9_24"> سقایة الحاج</span> </h3> <p>کلمه <em>سقایت</em> بر وزن حکایت و جنایت و نکایت، مصدر است، گفته می‌شود:  <em>سقی، یسقی، سقایة</em> . </p> <p>این کلمه به معنای محل آب خوردن، و ظرفی که با آن آب می‌خورند نیز آمده، از آن جمله در قرآن است که فرموده: <span class="aya" rel="12_70" data-words="4-8">جعل السقایة فی رحل أخیه</span><span class="footnote" rel="2" title="جام را در خورجین برادرش گذاشت سوره یوسف آیه ۷۰">*</span> و در روایات آمده که عمل سقایت حاج و آب دادن به ایشان، یکی از مفاخر و از شؤوناتی بوده که مورد مباهات عرب جاهلیت بوده، و در این روایات، سقایت به معنای مصدر (آب دادن) آمده. و نیز در آثار آمده که سقایت حوضهای کوچکی از چرم بوده که در عهد قصی بن کلاب (یکی از اجداد پیغمبر اسلام ص) آن را در سایه کعبه قرار داده و با شتر از چاه‌ها آب گوارا می‌آوردند، و در آن می‌ریختند تا زائرین کعبه بیاشامند، و قصی این سمت را در هنگام وفات به پسرش عبد مناف واگذار کرد. و از آن ببعد همواره در میان فرزندانش بود تا آنکه در آخر به عباس بن عبد المطلب رسید. </p> <p>در این روایت سقایت به معنای ظرف آب آمده، و هم اکنون سقایت عباس معروف است، و آن محلی است که در عهد جاهلیت و اسلام آب در آنجا می‌ریختند، و آن محل در جهت جنوبی زمزم است، که با چاه چهل ذراع فاصله دارد، و بنائی بر آن ساخته‌اند که امروزه آن را <em>سقایة العباس</em> می‌نامند. </p> <p>     <code class="page" rel="9,271"/> و بهر حال منظور از سقایت در این آیه معنای مصدری آن (آب دادن) است، و قرار گرفتن‌ <span class="aya" rel="9_19" data-words="3-4">سقایة الحاج</span> در مقابل‌ <span class="aya" rel="9_19" data-words="6-7">عمارة المسجد</span> نیز مؤید همین احتمال است، چون در دومی بطور قطع، مقصود معنای مصدری عمارت است، که همان کار تعمیر است. </p> <p>در آیه شریفه میان‌ <span class="aya" rel="9_19" data-words="3-7">سقایة الحاج و عمارة المسجد</span> و میان‌ <span class="aya" rel="9_19" data-words="9-19">کمن آمن بالله و الیوم الآخر و جاهد فی سبیل الله</span> مقابله شده است، و حال آنکه مقابله همیشه میان دو چیز هم سنخ است، مانند دو انسان، و یا دو عمل، نه میان خود انسان و عملی از اعمال. </p> <p>بهمین جهت بعضی از مفسرین<span class="footnote" rel="1" title="تفسیر المنار ج ۱۰ ص ۲۱۸">*</span> ناچار شده‌اند بگویند در آیه کلمه <em>اهل</em> در تقدیر است، و تقدیر کلام این است که: آیا اهل سقایت حاج، و اهل عمارت مسجد الحرام را مثل کسی می‌دانید که به خدا و روز جزا ایمان آورده؟ . </p> <p>لیکن این اشکال و این جواب خیلی مهم نیست، واجب‌تر از آن این است که قیود کلام را یک به یک در نظر بگیریم، تا ببینیم مقصود از آنها چیست، و از مجموع آنها چه استفاده می‌شود؟ </p><h3> <span class="title" rel="9_19 9_17 9_20 9_18 9_21 9_22 9_23 9_24">وزن و ارزش عمل به زنده بودن و توأم بودن عمل با ایمان است</span> </h3> <p> در آیه شریفه در یک طرف مقابله‌ <span class="aya" rel="9_19" data-words="3-4">سقایة الحاج</span> و <span class="aya" rel="9_19" data-words="6-8">عمارة المسجد الحرام</span> بدون هیچ قید زائدی آمده، و در طرف دیگر آن، ایمان به خدا و روز جزا، و یا به عبارتی جهاد در راه خدا با قید ایمان قرار گرفته است، و این خود بخوبی می‌رساند که منظور از سقایت و عمارت در آیه، سقایت و عمارت خشک و خالی و بدون ایمان است، ذیل آیه هم که می‌فرماید: <span class="aya" rel="9_19" data-words="24-29">و الله لا یهدی القوم الظالمین</span> -بنا بر اینکه تعریض به اهل سقایت و عمارت باشد بخاطر کفر و ظلمشان چنان که متبادر از سیاق هم همین است نه تعریض به خیال باطلی که کرده و حکم بتساوی نموده‌اند-این نکته را تایید می‌کند. </p> <p>پس معلوم می‌شود: اولا این کسانی که چنین خیالی کرده‌اند خیالشان این بوده که عمل مردم جاهلیت، یعنی سقایت و عمارت با اینکه خالی از ایمان به خدا و روز جزا بوده با یک عمل دینی توأم با ایمان به خدا و روز جزا مانند جهاد برابر و مساوی است. و بعبارت دیگر، خیال می‌کرده‌اند عمل بی جان با عمل جان‌دار و دارای منافع پاک برابر است، و خدای تعالی این عقیده آنها را تخطئه کرده است. </p> <p>و ثانیا اینکه صاحبان این پندار خود از مؤمنینی بوده‌اند که خیال می‌کرده‌اند اعمال قبل از ایمانشان و همچنین اعمال مشرکینی که هنوز ایمان نیاورده‌اند با عمل بعد از ایمانشان   <code class="page" rel="9,272"/> که از ایشان و هر مؤمنی از روی ایمان خالص سرمی‌زند برابر است، این نکته را هم سیاق انکار تایید می‌کند، و هم بیان درجات که در آیات مورد بحث آمده شاهد بر آن است. </p> <p>بلکه می‌توان گفت: همین که اسم صاحبان سقایت و عمارت را نبرده خود اشعار و بلکه دلالت بر این دارد که صاحبان پندار مزبور از اهل ایمان بوده‌اند، و اسمشان را نبرده تا حیثیت و احترامشان محفوظ بماند، چون در حین خطاب و نزول آیه دارای ایمان بوده‌اند، و با این حال نباید مشمول تعریض آیه قرار گرفته و ظالم نامیده شوند. </p> <p>بلکه می‌توان گفت آیه‌ <span class="aya" rel="9_20" data-words="1-9">الذین آمنوا و هاجروا و جاهدوا فی سبیل الله</span> که در مقام بیان پاداش و اجر این مجاهدین در راه خدا است دلالت دارد بر اینکه هر دو طرف مقابله در آیه مورد بحث از اهل مکه بوده‌اند، یکی از آن دو طرف یعنی کسانی که ایمان آورده و جهاد هم کرده‌اند کسانی بوده‌اند که در مکه ایمان آورده و مهاجرت کردند، و دیگری ایمان آورده ولی مهاجرت نکرده‌اند. </p> <p>این نکته در کار بوده که خدای تعالی بار اول ایمان و جهاد را در یک طرف آورده و بار دیگر که ذکر همین طرف را تکرار می‌کند مساله مهاجرت را اضافه می‌فرماید، و در هر دو بار، وقتی طرف دیگر را اسم می‌برد بغیر از سقایت حاج و عمارت، چیز دیگری اضافه نمی‌کند، و معلوم است که این قیدها آنهم در کلام مجید پروردگار که قول فصل است بیهوده و لغو نیست. </p> <p>و همه اینها آن روایاتی را که در شان نزول آیه وارد شده تایید می‌کند، زیرا در آن روایات دارد که: این آیات در باره عباس و شیبه و علی (ع) که با یکدیگر تفاخر می‌کردند نازل شده، عباس به سقایت حاج افتخار می‌کرد، شیبه به تعمیر مسجد الحرام و علی  (ع) به ایمان و جهاد در راه خدا، پس آیه نازل شد، و حق را به علی (ع) داد. </p> <p>و روایت بزودی در بحث روایتی خواهد آمد-ان شاء اللَّه تعالی-. </p> <p>و بهر حال، آیه مورد بحث و آیات بعدش این معنا را می‌رسانند که وزن و ارزش عمل بزنده بودن آن و داشتن روح ایمان است، و اما عمل بی ایمان که لاشه‌ای بی روح است از نظر دین و در بازار حقیقت هیچ وزن و ارزشی ندارد، پس مؤمنین نباید صرف ظاهر اعمال را معتبر شمرده و آن را ملاک فضیلت و قرب خدای تعالی بدانند، بلکه باید آن را بعد از در نظر داشتن حیات که همان ایمان و خلوص است بحساب بیاورند. </p> <p>با در نظر گرفتن این نکته، آیه مورد بحث و آیات بعد از آن با دو آیه قبل که می‌فرمود: <span class="aya" rel="9_17" data-words="1-11">ما کان للمشرکین أن یعمروا مساجد الله شاهدین علی أنفسهم بالکفر...</span> بخوبی متصل و مربوط می‌شود. <code class="page" rel="9,273"/> از آنچه گذشت معلوم شد: اولا جمله‌ <span class="aya" rel="9_19" data-words="24-29">و الله لا یهدی القوم الظالمین</span> جمله حالیه‌ایست که وجه انکار حکم مساوات را که در جمله‌ <span class="aya" rel="9_19" data-words="1-10">أ جعلتم سقایة الحاج و عمارة المسجد الحرام کمن آمن...</span> گذشت بیان می‌کند. </p> <p>و ثانیا مراد از ظلم همان شرکی است که در حال سقایت و عمارت داشته‌اند، نه حکم به مساوات میان سقایت و عمارت و میان جهاد و ایمان. </p> <p>و ثالثا مراد این است که بفهماند چنین کسانی عملشان سودی نداشته و بسوی سعادت که همان بلندی درجه و رستگاری و رحمت و رضوان و بهشت جاوید است راهبریشان نمی‌کند. </p> <p><code class="aya" rel="9_20"/> <span class="aya" rel="9_20" data-words="1-12">الذین آمنوا و هاجروا و جاهدوا فی سبیل الله بأموالهم و أنفسهم...</span> بیان حکم حقی است که خدای تعالی در مساله دارد و بعد از آن که حکم مساوات را حق ندانست، اینک می‌فرماید: کسی که ایمان آورد، و در راه خدا بقدر تواناییش جهاد کرد، و از مال و جانش مایه گذاشت، در نزد خدا درجه‌اش بالاتر است، و اگر مطلب را بصورت جمع آورد، و فرمود: کسانی که... برای این است که اشاره کند به اینکه ملاک فضیلت، وصف مذکور است، نه شخص معینی. </p> <p>و اینک در سابق گفتیم آیه دلالت دارد بر اینکه عمل بدون ایمان فضیلتی نداشته‌و برای صاحبش نزد خدا باعث درجه‌ای نمی‌شود، خود قرینه است بر اینکه معنای آیه این نیست که هر دو طایفه درجه دارند، و لیکن درجه آنهایی که ایمان و جهاد دارند از آنهایی که فقط سقایت و عمارت دارند بالاتر است. </p> <p>بلکه مقصود آیه بیان این است که نسبت میان این دو طائفه نسبت افضل است بکسی که اصلا فضیلتی را واجد نیست، مانند مقایسه‌ای که میان اکثر و اقل است، که باید یک حد وسطی را فرض کرد و آن دو را با آن سنجید، و خلاصه در اقل و اکثر سه چیز هست، یکی امر متوسطی که مقیاس و معدل است، و دیگری آن طرفی که از حد متوسط بیشتر است سوم آن طرفی که از آن حد متوسط کمتر است. بنا بر این، اگر اکثر را با خود اقل بسنجیم با چیزی سنجیده‌ایم که اصلا کثرت ندارد. </p> <h3> <span class="title" rel="9_20">مقصود از <span class="aya" rel="9_20" data-words="13-16">أعظم درجة عند الله</span> اینست که آنهایی که فقط سقایت و عمارت کرده‌اند در مقابل مؤمنین مهاجر و مجاهد هیچ درجه و فضیلتی ندارند</span> </h3> <p> پس اینکه فرمود: <span class="aya" rel="9_20" data-words="13-16">أعظم درجة عند الله</span> معنایش این است که این افراد نسبت به آن افراد دیگر که اصلا درجه‌ای ندارند درجه‌شان بالاتر است، و این خود یک نوع کنایه است از اینکه اصولا میان این دو طایفه نسبتی نیست، زیرا یکی دارای گامهای بلندی است و دیگری اصلا قدمی برنداشته. <code class="page" rel="9,274"/> <span class="aya" rel="9_20" data-words="17-20">و أولئک هم الفائزون</span> این جمله نیز دلالت دارد بر آنچه گفتیم، زیرا رستگاری را بطور انحصار و بنحو استقرار برای یک طایفه اثبات می‌کند. </p> <p><code class="aya" rel="9_21"/> <span class="aya" rel="9_21" data-words="1-8">یبشرهم ربهم برحمة منه و رضوان و جنات...</span> از ظاهر سیاق برمی‌آید که رحمت و رضوان و جنتی که می‌شمارد، بیان همان رستگاری است که در آیه قبلی بود، و در این آیه بطور تفصیل و به زبان بشارت و نوید آمده است. </p> <p>پس معنای آیه این می‌شود که: خدای تعالی این مؤمنین را به رحمتی از خود که از بزرگی قابل اندازه‌گیری نیست و رضوانی مانند آن و بهشتهایی که در آنها نعمتهای پایدار هست، و بهیچ وجه از بین نمی‌رود، و خود اینان هم بدون اجل و تعیین مدت جاودانه در آنها خواهند بود بشارت می‌دهد. </p> <p>و چون مقام، مقام تعجب و استبعاد بود که چطور چنین بشارتی بی سابقه که در نعمتهای دنیوی مانندی برایش دیده نشده صورت خواهد گرفت، لذا برای رفع این تعجب و استبعاد اضافه کرد: <code class="aya" rel="9_22"/> <span class="aya" rel="9_22" data-words="4-8">إن الله عنده أجر عظیم</span>. </p> <p>و ان شاء اللَّه بزودی در جای مناسبی بحثی در توضیح معنای رحمت و رضوان خدای تعالی ایراد خواهد شد، هم چنان که در گذشته بحثهایی در این زمینه ذکر شد. </p> <h3> <span class="title" rel="9_17 9_18 9_19 9_20 9_21 9_22 9_23 9_24">سبب نهی از دوستی پدران و برادران کافر ، مداخله آنان در امور مؤمنین و تحریک ایشان به وسیله آنان می‌باشد</span> </h3> <p> <code class="aya" rel="9_23"/> <span class="aya" rel="9_23" data-words="1-10">یا أیها الذین آمنوا لا تتخذوا آباءکم و إخوانکم أولیاء...</span> این آیه از دوستی کفار نهی می‌کند، هر چند که کفار پدران و برادران مؤمنین باشند. و سر آنهم روشن است برای اینکه ملاک دوستی نکردن با کفار یک ملاک عمومی است، و لذا در آیه بعدی غیر پدر و برادر را هم مشمول این حکم کرده است. چیزی که هست ظاهر آیه مورد بحث نهی از این دوستی است در صورتی که پدران و برادران کفر را بر ایمان ترجیح دهند. </p> <p>و اگر از میان همه خویشاوندان تنها پدران و برادران را اسم برد، و از زن و فرزند چیزی نگفت، با اینکه این دو طائفه و مخصوصا دومی یعنی فرزندان مانند پدران و برادران در نظر پدرهایشان محبوبند، برای این است که دوستی و تولی، شخص محبوب را وادار می‌کند به اینکه در امور دوستدارش مداخله و در بعضی شؤون حیاتی او تصرف کند، و بخاطر همین محذور بوده که خداوند از دوستی کفار نهی کرده، و خواسته است که کفار در امور داخلی مؤمنین مداخله ننموده و بتدریج در دل آنان رخنه نکنند، و در نتیجه مؤمنین را از قیام علیه آنان باز ندارند. </p> <p>و اما زن و فرزند، چنین خطری در باره آن توقع نمی‌رود، زیرا معمولا در کار پدران و<code class="page" rel="9,275"/> شوهران خود مداخله نمی‌کنند، مگر اینکه باز کفار آنان را تحریک کنند، و لذا خدای تعالی نهی از دوستی را اختصاص داد به پدران و برادران کافر، آری این دو طایفه‌اند که ترس آن هست که در دل فرزندان و برادران مؤمن خود رخنه کرده، و در پاره‌ای از شؤون زندگی ایشان دخل و تصرف کنند. </p> <p>نهی از دوستی کفار در چند جای قرآن کریم آمده، که بعضی از آنها در سوره  <em>مائده</em> ، <em>آل عمران</em> ، <em>نساء</em> و <em>اعراف</em> گذشت، و در آنها تهدید شدیدی هم شده بود، مثلا در سوره <em>مائده</em> آیه"51 <em>فرموده: </em> <span class="aya" rel="5_51" data-words="14-19">و من یتولهم منکم فإنه منهم</span> -و هر که از شما ایشان را دوست بدارد او خود از ایشان است <em>و در سوره</em> آل عمران <em>آیه</em> 28 <em>فرموده: </em> <span class="aya" rel="3_28" data-words="23-26">و یحذرکم الله نفسه-</span> خدا شما را از خودش بیم می‌دهد و در همین آیه فرموده: <span class="aya" rel="3_28" data-words="9-17">و من یفعل ذلک فلیس من الله فی شیء-</span> و کسی که چنین کند در هیچ مامنی از خدا قرار ندارد <em>و در سوره</em> نساء <em> آیه</em> 144 <em>فرموده: </em> <span class="aya" rel="4_144" data-words="12-19">أ تریدون أن تجعلوا لله علیکم سلطانا مبینا-</span> آیا می‌خواهید برای خدا علیه خود حجتی واضح درست کنید،  (دست خدا را در عذاب به روی خود باز کنید). </p> <p>و اگر در آیه مورد بحث فرمود: <span class="aya" rel="9_23" data-words="16-22">و من یتولهم منکم فأولئک هم الظالمون</span> و نفرمود: و من یتولهم منکم فانه منهم برای این است که ممکن بود بعضی از همین مؤمنینی که پدر و برادر کافر دارند خیال کنند معنای آیه این است که هر کس از شما پدر و برادر کافر خود را دوست بدارد خیلی مقصر نیست چون او خودش از خانواده ایشان است، آن وقت آیه شریفه در تهدید، اثر جدیدی ندارد که مؤمنین را از دوستی ایشان باز بدارند. </p> <p>و بهر حال، جمله‌ <span class="aya" rel="9_23" data-words="16-22">و من یتولهم منکم فأولئک هم الظالمون</span> از جهت اینکه جمله‌ایست اسمی و حرف لام هم بر سر خبرش درآمده، و ضمیر فصل در آن بکار رفته، و همه اینها مفید تاکیدند، لذا ظلم ایشان را بطور تحقیق و قطع اثبات نموده و می‌رساند که در ظلمشان پایدارند، بهمین جهت در بسیاری از آیات قرآن آمده که: <span class="aya" rel="5_51" data-words="20-25">إن الله لا یهدی القوم الظالمین</span> و در سوره مائده در آیه‌ای که راجع به مساله مورد بحث است همین معنا را نیز اضافه کرده و فرموده: <span class="aya" rel="5_51" data-words="14-25">و من یتولهم منکم فإنه منهم إن الله لا یهدی القوم الظالمین</span>. </p> <p>پس نتیجه می‌گیریم که چنین کسانی از نعمت الهی محرومند، و هیچ یک از اعمال صالح و حسناتشان در جلب سعادت و رستگاری اثر ندارد. </p> <p><code class="aya" rel="9_24"/> <span class="aya" rel="9_24" data-words="1-8">قل إن کان آباؤکم و أبناؤکم و إخوانکم...</span> آیه قبلی خطاب به مؤمنین بود و این آیه خطاب به رسول خدا (ص) است، و این اشاره است به اعراض از مؤمنین مورد بحث در آیه قبلی، و اینکه خدای تعالی از دلهای<code class="page" rel="9,276"/> آنان خبردار است، و می‌داند که‌دلهایشان آن چنان مشغول است که نهی او سبب نمی‌شود از دوستی پدران و برادران کافر خود دست بردارند، و در دلهایشان ایجاد داعی نمی‌کند بر اینکه بعدها گوش بفرمان خدا شوند، و بخاطر امر خدا با کفار هر چند پدران و برادرانشان باشند بجنگند. </p> <p>و مانع ایشان از این کار محبتی است که بغیر خدا و رسول و جهاد در راه خدا دارند، لذا خدای تعالی در این آیه اصول لذاتی که علاقه نفوس را به خود جلب می‌کند برمی‌شمارد، و آن اصول عبارتست از پدران، برادران، همسران و قوم و قبیله، و اینها کسانی هستند که طبیعت جامعه به قرابت نسبی نزدیک و یا دور و یا قرابت سببی در بینشان رابطه برقرار کرده، و جمعشان می‌کند. و اموالی که بدست آورده و جمع کرده‌اند و تجارتی که از کسادیش هراسناک می‌شوند، و منزلهایی که خوش‌آیندشان است، و اینها اصول دیگری است که قوام جامعه در رتبه دوم بر آنهاست. </p> <p>آن گاه می‌فرماید: اگر مردم دشمنان دین را دوست داشته و محبت به این امور را بر محبت به خدا و رسول او و جهاد در راه او مقدم بدارند، باید منتظر باشند تا خدا امر خود را بیاورد، و خدا مردم فاسق را هدایت نمی‌کند. </p> <p>و این معنا روشن است که برگشت شرطی که در آیه است یعنی جمله‌ <span class="aya" rel="9_24" data-words="2-4">إن کان آباؤکم</span> تا آنجا که فرموده: <em>فی سبیله</em> در معنای این است که گفته شود: اگر از آنچه خدا نهیتان کرده دست برندارید، و هم چنان پدران و برادران کافر خود را دوستان خود بگیرید، و این سبب شود که بخلاف آنچه خدا بدان دعوتتان کرده متمایل شوید، و به عبارت دیگر باعث شود که غرض دین که همان جهاد در راه خداست زمین بماند، در این صورت منتظر باشید تا خدا امر خود را بیاورد... </p> <h3> <span class="title" rel="9_24">مراد از جمله: <span class="aya" rel="9_24" data-words="33-37">فتربصوا حتی یأتی الله بأمره</span> </span> </h3> <p> پس منظور از امر، در جزای شرط مزبور که فرمود: <span class="aya" rel="9_24" data-words="33-37">فتربصوا حتی یأتی الله بأمره</span> باید یکی از دو چیز بوده باشد، یا چیزی باشد که آن شکاف و نقیصه‌ای را که در اثر مخالفت آنان بر دین وارد شده جبران نماید، و یا عذابی باشد که بخاطر مخالفت امر خدا و رسول و اعراض از جهاد در راه او بدان مبتلا می‌شوند. </p> <p>این دو احتمال هست، و لیکن ذیل آیه که می‌فرماید <span class="aya" rel="9_24" data-words="38-43">و الله لا یهدی القوم الفاسقین</span> احتمال اول را تایید می‌کند، زیرا بعنوان تعریض به مخالفین می‌فرماید: ایشان در این صورت از زی عبودیت خارج، و از امر خدا و رسول فاسقند. پس، از اینکه خدا بوسیله اعمالشان هدایتشان کرده و توفیق نصرت خود و یاری رسولش را ارزانیشان بدارد و بدست ایشان کلمه دین را ترویج<code class="page" rel="9,277"/> و آثار شرک را محو نماید خیلی دورند. </p> <p>و از این ذیل معلوم می‌شود که منظور از امری که فرموده باید منتظرش باشند امری است مربوط به یاری دین و اعلای کلمه توحید. بنا بر این، آیه شریفه مطلبی را می‌خواهد افاده کند که آیه"54"سوره مائده بعد از چند آیه در نهی از دوستی کافران آن را افاده می‌کند، و آن آیه این است: <span class="aya" rel="5_54" data-words="1-41">یا أیها الذین آمنوا من یرتد منکم عن دینه فسوف یأتی الله بقوم یحبهم و یحبونه أذلة علی المؤمنین أعزة علی الکافرین یجاهدون فی سبیل الله و لا یخافون لومة لائم ذلک فضل الله یؤتیه من یشاء و الله واسع علیم</span><span class="footnote" rel="1" title="ای کسانی که ایمان آورده‌اید!هر که از شما از دین خود مرتد شود بزودی خداوند مردمی را می‌آورد که دوستشان دارد، و ایشان نیز او را دوست دارند، و نسبت به مؤمنین افتاده و ذلیل و در برابر کفار سرکشند، در راه خدا جهاد می‌کنند، و از ملامت هیچ ملامتگری نمی‌هراسند آری این فضل خداست که بهر که بخواهد آن را عطا می‌کند، و خدا وسعت‌بخشی دانا است سوره مائده آیه ۵۴">*</span>. </p> <p>و این آیه اگر با همه قیود و خصوصیاتش در نظر گرفته شود-بطوری که ملاحظه می‌کنید-همان مطلبی را می‌رساند که آیه مورد بحث ما در مقام افاده آن است. </p> <p>پس منظور از آیه-و خدا داناتر است-این است که: اگر نامبردگان را اولیای خود بگیرید، و در نتیجه از اطاعت خدا و رسولش و جهاد در راه خدا روی برتابید، پس منتظر باشید تا خدا امر خود را بیاورد، و مردمی را برگزیند که جز خدا را دوست نمی‌دارند، و به اندازه خردلی محبت دشمنان او را در دل خود راه نمی‌دهند، و همواره به یاری دین و جهاد در راه خدا به بهترین وجهی قیام می‌کنند، آن وقت است که شما فاسق گشته، و دیگر دین خدا از شما منتفع نمی‌شود، و خداوند هیچ عملی از اعمال شما را بسوی غرض حق و سعادت مطلوب راهنمایی نمی‌فرماید. </p> <p>چه بسا از مفسرین که گفته‌اند:<span class="footnote" rel="2" title="تفسیر منهج الصادقین جلد ۴ ص ۲۳۴">*</span> مراد از جمله‌ <span class="aya" rel="9_24" data-words="33-37">فتربصوا حتی یأتی الله بأمره</span> اشاره است به فتح مکه. و لیکن این قول، قول سدیدی نیست، برای اینکه خطاب در آیه بهمه مؤمنین از مهاجرین و انصار و مخصوصا مهاجرین است که خداوند بدست ایشان مکه را فتح کرد، و با این حال معنی ندارد همین‌ها را خطاب کرده و بفرماید: اگر پدران و فرزندان و نامبردگان دیگر را از خدا و رسولش و جهاد در راهش بیشتر دوست می‌دارید، و در نتیجه این دوستی، از اطاعت خدا و رسول و جهاد در راه او سر برمی‌تابید، پس منتظر باشید تا خدا مکه را به دست شما فتح کند، و خداوند مردم فاسق را هدایت نمی‌نماید. یا بفرماید: پس منتظر باشید تا خدا مکه را فتح     <code class="page" rel="9,278"/> کند، و خدا شما را به خاطر فسقتان هدایت نمی‌نماید-دقت فرمائید-. </p> <h3>بحث روایتی‌ <span class="title" rel="9_19">چند روایت در مورد اینکه آیه شریفه: <span class="aya" rel="9_19" data-words="1-4">أ جعلتم سقایة الحاج...</span> در باره امیر المؤمنین (ع) نازل شده است</span> </h3> <p> در تفسیر برهان در ذیل آیه‌ <span class="aya" rel="9_19" data-words="1-4">أ جعلتم سقایة الحاج...</span>، از امالی شیخ بسند خود از اعمش از سالم بن ابی الجعد بطور رفع از ابی ذر روایت کرده که در حدیث شوری در ضمن احتجاجاتی که علی (ع) بر صحابه کرده، گفته است که: آن جناب در این مقام فرمود: آیا در میان شما احدی غیر از من هست که آیه‌ <span class="aya" rel="9_19" data-words="1-19">أ جعلتم سقایة الحاج و عمارة المسجد الحرام کمن آمن بالله و الیوم الآخر و جاهد فی سبیل الله</span> برایش نازل شده باشد؟ گفتند: نه<span class="footnote" rel="1" title="تفسیر برهان ج ۲ ص ۱۱۰ ح ۵، و امالی طوسی ج ۲ ص ۱۵۹ مجلس ۲۶">*</span>. </p> <p>و در تفسیر قمی روایتی از ابی الجارود از ابی جعفر (ع) آمده که فرمود: این آیه یعنی آیه‌ <span class="aya" rel="9_20" data-words="1-4">الذین آمنوا و هاجروا</span> <em>-تا کلمه</em> فائزون در حق علی بن ابی طالب  (ع) نازل شده، و در آیه بعد هم که می‌فرماید: <span class="aya" rel="9_21" data-words="1-12">یبشرهم ربهم برحمة منه و رضوان و جنات لهم فیها نعیم مقیم</span> اجری را که آن حضرت در نزد خدا دارد بیان کرده است<span class="footnote" rel="2" title="تفسیر قمی ج ۲ ص ۲۸۴">*</span>. </p> <p>و در مجمع البیان است که حاکم ابو القاسم حسکانی به سند خود از ابی بریده از پدرش روایت کرده که گفت: در حالی که شیبه و عباس به یکدیگر فخر می‌فروختند علی بن ابی طالب از آنجا عبور کرد، و پرسید به چه چیز افتخار می‌کنید؟ عباس گفت: به من از فضیلت بهره‌ای داده شده که به احدی داده نشده است، و آن سقایت حاجیان است. شیبه گفت: عمارت مسجد الحرام هم افتخار من است. علی (ع) فرمود: من به شما دو نفر می‌گویم: من از کودکی افتخاری نصیبم شد، که نصیب شما نشده، پرسیدند یا علی آن افتخار تو چیست؟ فرمود: من آن قدر با شمشیر به خرطومهای شما زدم تا به خدای تبارک و تعالی و رسول او ایمان آوردید. </p> <p>عباس برخاست، و در حالی که غضبناک شده بود و پایین لباسش بر روی زمین کشیده می‌شد بر رسول خدا (ص) وارد شد و گفت: هیچ می‌بینی علی با من چگونه روبرو می‌شود؟ حضرت فرمود: بگوئید علی حاضر شود. علی را صدا زدند، حاضر شد. حضرت فرمود: یا علی چه چیز تو را بر آن داشت که با عمویت آن طور روبرو شوی؟ عرض کرد: یا     <code class="page" rel="9,279"/> رسول اللَّه (ص) من حق خالص را به او رساندم حال می‌خواهد خوشش بیاید یا بدش بیاید. </p> <p>در اینجا جبرئیل نازل شد و گفت: ای محمد!پروردگارت سلامت می‌رساند و می‌فرماید: بخوان بر ایشان: <span class="aya" rel="9_19" data-words="1-14">أ جعلتم سقایة الحاج و عمارة المسجد الحرام کمن آمن بالله و الیوم الآخر</span>... <span class="aya" rel="9_22" data-words="4-8">إن الله عنده أجر عظیم</span><span class="footnote" rel="1" title="مجمع البیان ج ۵ ص ۱۵">*</span>. </p> <p>و در تفسیر طبری به سند خود از محمد بن کعب قرظی روایت کرده که گفت: طلحه پسر شیبه با عباس و علی بن ابی طالب مفاخرت می‌کردند، طلحه گفت: من کلیددار خانه کعبه‌ام. عباس گفت: من دارای سمت سقائی حاجیانم. علی (ع) فرمود: من نمی‌فهمم شما چه می‌گوئید، من شش ماه قبل از همه مردم بطرف قبله نماز خواندم، و من مجاهد در راه خدایم، خدا هم این آیه را نازل کرد: <span class="aya" rel="9_19" data-words="1-4">أ جعلتم سقایة الحاج...</span><span class="footnote" rel="2" title="تفسیر طبری ج ۱۰ ص ۶۸">*</span>. </p> <p>و در الدر المنثور است که فاریابی از ابن سیرین روایت کرده که گفت: علی بن ابی طالب به مکه آمد، و به عباس گفت: ای عمو آیا حاضر نیستی مهاجرت کنی و به رسول خدا  (ص) ملحق شوی؟ گفت: من مسجد الحرام را تعمیر می‌کنم و پرده‌دار خانه‌ام. </p> <p>خداوند در جوابش این آیه را فرستاد: <span class="aya" rel="9_19" data-words="1-4">أ جعلتم سقایة الحاج...</span>، به مردم دیگری رسید و گفت: آیا هجرت نمی‌کنید و به رسول خدا (ص) نمی‌پیوندید؟ گفتند: ما چگونه از برادران و عشیره و خانه و زندگیمان دست برداریم؟ خدای تعالی این آیه را فرستاد: <span class="aya" rel="9_24" data-words="1-4">قل إن کان آباؤکم...</span><span class="footnote" rel="3" title="الدر المنثور ج ۳ ص ۲۱۸">*</span>. </p> <p>و نیز در الدر المنثور است که ابن جریر و ابن منذر و ابن ابی حاتم از ابن عباس روایت کرده‌اند که گفت: وقتی عباس در جنگ بدر اسیر شد گفت: اگر شما زودتر از ما به اسلام و مهاجرت و جهاد موفق شدید ما هم در مکه بکار تعمیر مسجد الحرام و سقایت حاجیان و آزاد کردن بردگان مشغول بودیم. خدای تعالی بخاطر گفته او این آیه را نازل کرد: <span class="aya" rel="9_19" data-words="1-8">أ جعلتم سقایة الحاج و عمارة المسجد الحرام</span> و مقصودش این بود که به وی بفهماند خدمات تو در مکه در حال شرک بوده، و من عبادتی را که با شرک انجام شود قبول نمی‌کنم<span class="footnote" rel="4" title="الدر المنثور ج ۳ ص ۲۱۸">*</span>. </p> <p>و نیز در همان کتابست که مسلم، ابو داوود، ابن جریر، ابن منذر، ابن ابی حاتم، ابن         <code class="page" rel="9,280"/> حبان، طبرانی، ابو الشیخ و ابن مردویه از نعمان بن بشیر روایت کرده‌اند که گفت: من با چند نفر از صحابه نزدیک منبر رسول خدا (ص) بودم، یکی از ایشان گفت: من بعد از اسلام باک ندارم از اینکه هیچ عملی برای خدا انجام ندهم مگر سقایت حاجیان را، دیگری گفت: بلکه عمارت مسجد الحرام را، سومی گفت: بلکه جهاد در راه خدا از همه آنچه گفتید بهتر و بالاتر است. </p> <p>عمر وقتی این قضیه را شنید از در توبیخ گفت: این قدر پهلوی منبر رسول خدا  (ص) آنهم در روز جمعه صدا بلند نکنید، بگذارید وقتی نماز جمعه تمام شد من خود نزد رسول خدا (ص) می‌روم، و در آنچه شما اختلاف می‌کنید از ایشان می‌پرسم. در این ماجرا بود که خدای تعالی آیه‌ <span class="aya" rel="9_19" data-words="1-8">أ جعلتم سقایة الحاج و عمارة المسجد الحرام</span> را تا جمله‌ <span class="aya" rel="9_19" data-words="24-29">و الله لا یهدی القوم الظالمین</span> نازل کرد<span class="footnote" rel="1" title="الدر المنثور ج ۳ ص ۲۱۸">*</span>. </p> <h3> <span class="title" rel="9_19 9_17 9_18 9_20 9_21 9_22 9_23 9_24">سخن صاحب المنار در مورد روایات مربوط به شان نزول آیه شریفه و نقد و رد آن و اشاره به کیفیت استناد به روایاتی که راجع به قرآن کریم است و متعرض حکم شرعی نمی‌باشد</span> </h3> <p> مؤلف: صاحب المنار در تفسیر آیه مورد بحث بعد از نقل این چهار روایت اخیر گفته است: از این روایات آن روایتی که می‌شود مورد اعتماد قرار گیرد روایت نعمان است که هم سندش صحیح است، و هم مضمونش با آیاتی که دلالت دارد بر اینکه موضوع آیه مورد بحث، برابری و یا نابرابری خدمت خانه و پرده‌داری آن-که از قبیل کارهای نیکی است که هم آسان است و هم لذت بخش-با ایمان و جهاد با جان و مال و مهاجرت-که شاق‌ترین عبادات نفسانی، بدنی و مالی است-مطابقت دارد، و لیکن آیات قرآنی همه این روایات را رد می‌کند<span class="footnote" rel="2" title="تفسیر المنار ج ۱۰ ص ۲۱۶">*</span>. </p> <p>اما اینکه گفت: روایت نعمان بخاطر صحت سند بر سایر روایات رجحان دارد، صحیح نیست، زیرا اولا روایت قرظی در مضمونش مطابق با روایتی است که حاکم در مستدرک آورده، و آن را صحیح دانسته است. و ثانیا، روایاتی که پیرامون تفسیر آیات است اگر واحد باشند حجیت ندارند، مگر اینکه با مضمون آیات موافق باشد، که در این صورت بقدر موافقتشان با مضامین آیات حجیت دارند، و این خود در فن اصول، حلاجی شده است، سرش هم این است که حجیت شرعی دائر مدار آثار شرعیه‌ای است که بر آن حجت مترتب می‌شود، و وقتی چنین شد قهرا حجیت روایات منحصر می‌شود در احکام شرعی و بس. و اما آنچه روایت در باره غیر احکام شرعی از قبیل داستانها و تفسیر وارد شده و هیچ حکم شرعی را در آن متعرض نشده بهیچ وجه     <code class="page" rel="9,281"/> حجیت شرعی نخواهد داشت. </p> <p>و همچنین است حجیت عقلی یعنی عقلایی، زیرا بعد از آن همه دسیسه و جعلی که در اخبار و مخصوصا اخبار تفسیر و قصص سراغ داریم و خود المنار هم به آن اعتراف کرده و از احمد نقل کرده که گفته است: این روایات اصلی ندارند دیگر عقلا کجا و چگونه به آن اخبار و صحت متن آنها اعتماد می‌کنند؟ پس در نزد عقلا هم حجیت ندارد، مگر آن روایتی که متنش با ظواهر آیات کریمه موافق باشد. </p> <p>پس کسی که متعرض بحث روایات غیر فقهی می‌شود در درجه اول باید از موافقت و مخالفتش با کتاب بحث کند، آن گاه اگر دید روایتی با ظاهر کتاب موافق است آن را اخذ کند و گر نه طرح و طرد کند. پس، ملاک اعتبار روایت تنها و تنها موافقت کتاب است، و اگر موافق با کتاب نبود هر چند سندش صحیح باشد معتبر نیست و نباید فریب صحت سندش را خورد. </p> <p>پس، اینکه می‌بینیم بسیاری از مفسرین عادت کرده‌اند بر اینکه بدون بحث از موافقت و مخالفت کتاب، سند روایت را مورد رسیدگی قرار داده و بصرف سند حکم می‌کنند به اعتبار روایت، آن گاه مدلول آن را بر کتاب خدا تحمیل نموده و کتاب خدا را تابع و فرع روایت می‌شمارند روش صحیحی نیست، و هیچ دلیلی بر صحت آن نداریم. تازه نامبردگان در روایتی که جنبه قرینه دارد بحث سند را هم پیش نمی‌آورند. </p> <p>و اما اینکه گفت روایت نعمان از جهت متن نسبت به آن روایات دیگر رجحان دارد و چنین استدلال کرد که موضوع روایت برابری و نابرابری میان خدمت خانه و پرده‌داری آن-که از اعمال بدنی و آسان و لذت بخش است-، و میان ایمان و جهاد و هجرت -که از نیکیهای نفسانی و بدنی شاق است-صحیح نیست، و آیات همه اینها را رد می‌کنند در این گفتار اشکالاتی است: اولا این موضوعی که برای روایت درست کرد و گفت همه آیات با آن مطابق است، موضوع روایت نعمان به تنهایی نیست، بلکه موضوع همه آن روایات است که خودش نقل کرده، پس این چه ترجیح و مزیتی است برای روایت نعمان. </p> <p>روایت ابن عباس هم که می‌گوید: روزی که عباس در بدر اسیر شد و مسلمانان او را سرزنش کردند، و بحثی در برابری و نابرابری نیکیها میانشان رد و بدل شد صریحا دارد که مقایسه‌ای که کردند، مقایسه میان اسلام و هجرت و جهاد، و میان سقایت حاج و عمارت مسجد، و آزاد کردن اسیر بوده، و روایات دیگری هم بر طبق این مضمون هست. <code class="page" rel="9,282"/> و همچنین مقایسه‌ای که در روایت ابن سیرین آمده، میان سقایت و عمارت بوده با هجرت، و ملحق شدن به رسول خدا (ص) و لوازم آن، که عبارتست از جهاد و اعمال دینی شریف دیگر، چون در آن دارد: علی (ع) عباس را دعوت به هجرت و پیوستن به رسول خدا (ص) کرد، و عباس جواب داد که عمارت مسجد الحرام و پرده‌داری کعبه را بگردن دارد. </p> <p>و این معنا را ابن مردویه هم از شعبی نقل کرده، و در نقل وی دارد: عباس به علی گفت: اگر تو پسر عموی پیغمبری من عموی اویم، به اضافه اینکه من سقایت حاج و عمارت مسجد الحرام را هم دارم، پس خدا آیه‌ <span class="aya" rel="9_19" data-words="1-4">أ جعلتم سقایة الحاج...</span> را نازل کرد<span class="footnote" rel="1" title="الدر المنثور ج ۳ ص ۲۱۹">*</span>. </p> <p>و نیز همین معنا را ابن ابی شیبه، ابو الشیخ و ابن مردویه از عبد اللَّه بن عبیده نقل کرده‌اند، و در آن دارد که: عباس به علی گفت: آیا من در کاری بهتر از هجرت نیستم؟ آیا این من نیستم که حاجیان را سقایت و مسجد الحرام را تعمیر می‌کنم؟ پس بدنبال این گفتگو آیه مورد بحث نازل شد<span class="footnote" rel="2" title="تفسیر قمی ج ۱ ص ۲۸۴">*</span>. </p> <p>بهر حال، آن چیزی که این روایت نیز در صدد بیان آن است مقایسه بین سقایت حاج و عمارت مسجد و بین هجرت و آثار مترتب بر آن می‌باشد، از آن چیزهایی که مستلزم ملحق شدن به پیغمبر است مانند جهاد که از قبیل اعمال شریف دینی است. </p> <p>و همچنین روایت قرظی و روایات دیگری که در آن معنا وارد شده، مانند آن روایتی که حاکم آن را صحیح دانسته، و روایتی که عبد الرزاق از حسن نقل کرده که گفته است: آیه در باره عباس و علی (ع) و عثمان و شیبه نازل شده و همچنین روایت نعمانی که گذشت، همه ظاهر در این هستند که نزاع در آنها در افضلیت سقایت و عمارت و ایمان و جهاد بوده، با این حال چه مزیتی در روایت نعمان بن بشیر هست که صاحب المنار از میان همه این روایات فقط آن را موافق کتاب دانسته؟ و ثانیا اینکه گفت: موضوع مفاخره از یک طرف اعمال نیکی بوده که هم آسان و هم لذت بخش بوده، مانند سقایت و پرده‌داری، و از طرف دیگر اعمال نیکی بوده دشوار، مانند ایمان و مهاجرت و جهاد با مدلول آیات سازگار نیست، زیرا آیات همانطوری که گفتیم، دلالت دارد بر اینکه مقایسه و مفاخره نامبردگان در میان اعمال خالی از روح ایمان و اعمال زنده به روح ایمان بوده، مانند هجرت و جهاد از روی ایمان به خدا و روز جزا، و بنا بر این دیگر   <code class="page" rel="9,283"/> نباید سقایت و عمارت خالی از ایمان را اعمال نیک شمرد، و این خود از صاحب المنار اشتباه بزرگی است. </p> <p>پس مقایسه مورد بحث میان دو طایفه از اعمال نیک نبوده، بلکه از آیات برمی‌آید که نامبردگان می‌خواسته‌اند غیر اعمال نیک یعنی سقایت و عمارت بدون ایمان را با اعمال نیک یعنی ایمان و هجرت و جهاد با ایمان را مساوی دانسته، و یا از آنها بهتر بدانند، پس صاحب المنار از کجا گفته مقایسه مزبور میان دو طائفه کار نیک بوده، یکی آسان و لذیذ، و دیگری شاق و سخت؟ و مثل اینکه او خیال کرده سقایت و عمارت عباس در حال شرک از اعمال نیک بوده، هم چنان که خود عباس هم همین خیال را می‌کرده، و لیکن آیات قرآنی او را از این اشتباه بیرون آورد، ولی صاحب المنار هم چنان به اشتباه خود باقی مانده، با اینکه دلالت آیات-البته با در نظر گرفتن قیود آن-بر این اشتباه بسیار واضح است، برای اینکه جهاد مقید به ایمان به خدا و روز جزا شده، ولی سقایت و عمارت بدون قید ایمان آمده، آن گاه فرموده: این دو نزد خدا برابر نیستند و سپس اضافه کرده که خدا ستمگران را هدایت نمی‌کند و سقایت و عمارت بدون ایمان را ستم خوانده، و حاشا اینکه خداوند اعمال نیک را ستم بداند، و بجا آورنده آن را ستمکار و محروم از نعمت هدایت الهی بنامد. </p> <p>و اگر بگوید جمله‌ <span class="aya" rel="9_19" data-words="24-29">و الله لا یهدی القوم الظالمین</span> راجع به عباس و رفقایش نیست، بلکه راجع به کسانی است که این مقایسه را کرده‌اند، در جواب می‌گوئیم: بنا بر این احتمال هم که خود ما نیز آن را احتمال داده‌ایم باز هم صحیح نیست، که چنین کسانی را ظالم و محروم از هدایت بخوانیم، بلکه باید بگوئیم که اشتباه کرده‌اند، و اگر راهنمایی شوند از اشتباه خود بیرون می‌آیند-دقت فرمائید. </p> <p>و ثالثا، از جمله‌ <span class="aya" rel="9_19" data-words="9-11">کمن آمن بالله...</span> و همچنین جمله‌ <span class="aya" rel="9_19" data-words="20-21">لا یستوون...</span> بخوبی بر می‌آید که شخص مورد نظر در حکمی که در آیه است دخالت داشته. </p> <p>و اگر در آیات کریمه و مطالبی که ما اینجا و آنجا گفتیم دقت شود معلوم می‌گردد که اتفاقا روایت نعمان بن بشیر از سایر روایاتی که هست نسبت به آیه شریفه ناسازگارتر و ضعیف‌تر است، برای اینکه با در نظر داشتن قیودی که در آیات کریمه هست بهیچ وجه روایت با آنها منطبق نمی‌شود. </p> <p>نظیر این روایت در ضعف، روایت ابن سیرین و روایاتی است که مضمون آن را می‌رسانند، چون ظاهر آنها این است که عباس به مهاجرت دعوت شده در حالی که مسلمان<code class="page" rel="9,284"/> بود، و او در جواب به سقایت و پرده‌داری افتخار کرد، و حال آنکه آیات کریمه مورد بحث با این معنا سازگاری ندارد. </p> <p>علاوه بر این، روایت ابن سیرین از قول عباس سقایت و پرده‌داری را نقل کرده، و حال آنکه عباس سمت پرده‌داری نداشته و تنها عهده‌دار سقایت بوده. </p> <p>باز نظیر این روایت در ضعف روایت ابن عباس است که مقایسه را صرفا میان اعمال دانسته، و آیه شریفه با آن مساعد نیست. </p> <p>علاوه بر اینکه در آن دارد: عباس در ضمن کارهای خود سقایت حاج و عمارت مسجد و آزاد کردن اسیر را برشمرد، و اگر سمت آزاد کردن اسیر را می‌داشت جا داشت آیه شریفه هم آن را اسم ببرد. و در روایت ابن جریر و ابی الشیخ از ضحاک در این معنا نقل شده که: مسلمانان در روز جنگ بدر وقتی عباس و یارانش را اسیر کردند آنان را به سبب شرکشان ملامت و توبیخ می‌کردند. عباس گفت: به خدا سوگند که ما در مکه، مسجد الحرام را تعمیر می‌کردیم، اسیران را آزاد می‌ساختیم، پرده‌داری کعبه را بگردن داشتیم، و حاجیان را آب می‌دادیم. خدای تعالی در جوابش این آیه را فرستاد: <span class="aya" rel="9_19" data-words="1-4">أ جعلتم سقایة الحاج...</span>. و آن اشکال بر این روایت واردتر است زیرا در آیه پرده‌داری و آزاد کردن اسیر نیامده. </p> <p>بنا بر آنچه که گذشت و توضیح داده شد از همه روایات بی‌اشکال‌تر و از نظر انطباق با آیات نزدیکتر، همان روایت قرظی و روایات دیگری است که مضمون آن را دارا می‌باشند، مانند روایت حاکم در مستدرک، روایت عبد الرزاق از حسن و روایت‌ابن عساکر و ابی نعیم از انس که بزودی نقل می‌شود. </p> <p>و در الدر المنثور است که ابو نعیم در کتاب فضائل الصحابه و ابن عساکر از انس روایت کرده‌اند که گفت: عباس و شیبه (متولی بیت الحرام) نشسته بودند و به یکدیگر فخر می‌ورزیدند، عباس گفت: من از تو شریف‌ترم، زیرا من عموی رسول خدا (ص) و وصی پدر او و ساقی حاجیانم. شیبه گفت: من از تو شریف‌ترم، زیرا من امین خدا بر خانه او، و خزینه‌دار اویم، اگر تو از من بهتری چرا تو را امین ندانست؟ در این بین علی به آن دو رسید، عباس و شیبه داستان را برایش گفتند. علی گفت: ولی من از شما دو نفر شریف‌ترم، برای اینکه من اولین کسی بودم که ایمان آورده و مهاجرت کردم. </p> <p>آن گاه هر سه به نزد رسول خدا براه افتاده، داستان را برای او بازگو کردند. حضرت جوابی نداد، و لا جرم هر سه برگشتند. بعد از رفتن ایشان و گذشتن چند روز وحی نازل شد، حضرت آنها را طلبید و آیه‌ <span class="aya" rel="9_19" data-words="1-8">أ جعلتم سقایة الحاج و عمارة المسجد الحرام</span> را-تا آخر ده آیه-برای آنها تلاوت<code class="page" rel="9,285"/> کرد<span class="footnote" rel="1" title="تفسیر برهان ج ۲ ص ۱۱۱ ح ۱۱">*</span>. </p> <h3> <span class="title" rel="9_19">روایاتی دیگر در مورد شان نزول آیه شریفه: <span class="aya" rel="9_19" data-words="1-4">أ جعلتم سقایة الحاج...</span> </span> </h3> <p> و در تفسیر قمی از پدرش از صفوان از ابن مسکان از ابی بصیر از ابی جعفر  (ع) روایت آمده که فرمود: آیه شریفه در حق علی و عباس و شیبه نازل شده، زیرا، عباس گفته بود: من از شما افضلم، چون سقایت حاج بدست من است. شیبه در جواب گفته بود: من افضلم، چون پرده‌داری کعبه بدست من است. علی (ع) گفته بود: من افضلم، برای اینکه من قبل از شما ایمان آورده و سپس مهاجرت کردم و در راه خدا جهاد نمودم. هر سه تن راضی شدند به اینکه حکمیت نزد رسول خدا (ص) برند، لذا آیه نازل شد: <span class="aya" rel="9_19" data-words="1-4">أ جعلتم سقایة الحاج</span> تا جمله‌ <span class="aya" rel="9_22" data-words="4-8">إن الله عنده أجر عظیم</span><span class="footnote" rel="2" title="تفسیر برهان ج ۲ ص ۱۱۱ ح ۲">*</span>. </p> <p>مؤلف: نظیر این روایت را عیاشی نیز از ابی بصیر از امام صادق (ع) نقل کرده، و در آن عثمان بن ابی شیبه بجای شیبه آمده<span class="footnote" rel="3" title="تفسیر عیاشی ج ۲ ص ۸۳ ح ۳۴">*</span>. </p> <p>و در کافی از ابی علی اشعری از محمد بن عبد الجبار از صفوان بن یحیی از ابن مسکان از ابی بصیر از امام باقر و یا امام صادق (ع) روایت کرده که در تفسیر آیه‌ <span class="aya" rel="9_19" data-words="1-14">أ جعلتم سقایة الحاج و عمارة المسجد الحرام کمن آمن بالله و الیوم الآخر</span> فرموده است: این آیه در حق حمزه، علی، جعفر، عباس و شیبه نازل شده، زیرا نامبردگان به سقایت و به پرده‌داری افتخار می‌کردند، لذا خدای تعالی وحی فرستاد: <span class="aya" rel="9_19" data-words="1-14">أ جعلتم سقایة الحاج و عمارة المسجد الحرام کمن آمن بالله و الیوم الآخر</span>. و علی و حمزه و جعفر همان کسانی هستند که به خدا و روز جزا ایمان آورده و در راه خدا جهاد کردند، و هرگز نزد خدا با دیگران یکسان نیستند<span class="footnote" rel="4" title="کافی ج ۸ ص ۱۷۳ ح ۲۴۵">*</span>. </p> <p>مؤلف: این روایت را عیاشی نیز در تفسیر خود از ابی بصیر از یکی از آن دو بزرگوار نقل کرده، و لیکن این روایت با آنچه که نقل قطعی اثبات کرده نمی‌سازد، زیرا آنچه مسلم است این است که حمزه از مهاجرین دسته اول بوده، و پس از ملحق شدن به رسول خدا  (ص) در جنگ احد در سال سوم هجرت شهید شده، و جعفرقبل از هجرت رسول خدا، به حبشه مهاجرت کرده، و در ایام فتح خیبر به مدینه مراجعت کرده است، پس حمزه مدتها قبل از دنیا رفته بوده، با این وضع و با در نظر گرفتن اینکه اگر تفاخر این پنج         <code class="page" rel="9,286"/> نفر حقیقت داشته باشد بطور قطع قبل از هجرت رسول خدا (ص) بوده و حال اینکه در این روایت دارد علی و حمزه و جعفر کسانی بودند که به خدا و روز جزا ایمان آورده و در راه خدا جهاد کردند . </p> <p>و اگر روایت از باب انطباق و تطبیق کلی بر مصداق باشد باز هم خالی از اشکال نیست، زیرا در این صورت باید عباس را هم اسم می‌برد، چون او هم مثل آن دیگران سرانجام در روز بدر ایمان آورد و در برخی از جنگهای اسلامی شرکت کرد، پس روایت بالا نه می‌تواند راجع به شان نزول آیه باشد، و نه آیه را بر یک مصداق و واقعه‌ای تطبیق کند. </p> <p>و در تفسیر برهان از جلد دوم کتاب جمع بین الصحاح تالیف عبدی از صحیح نسایی به سند وی روایت کرده که گفت: طلحة بن شیبه از قبیله بنی عبد الدار و عباس بن مطلب و علی بن ابی طالب با یکدیگر مفاخرت کردند. طلحه گفت: کلید خانه بدست من است، و من اگر بخواهم می‌توانم در خود خانه بیتوته کنم. عباس گفت: من صاحب منصب سقایتم، من نیز اگر بخواهم می‌توانم در مسجد بیتوته کنم، چون در آنجا بکار خود رسیدگی می‌کنم. علی  (ع) فرمود: من نمی‌فهمم شما چه می‌گوئید؟ من شش ماه قبل از همه مردم بطرف قبله نماز خواندم، و منم صاحب جهاد. خداوند آیه‌ <span class="aya" rel="9_19" data-words="1-8">أ جعلتم سقایة الحاج و عمارة المسجد الحرام...</span> را در داوری میان این سه تن نازل کرد<span class="footnote" rel="1" title="تفسیر قمی ج ۲ ص ۲۸۴">*</span>. </p> <p>مؤلف: مقصود از نماز خواندن شش ماه قبل از مردم، این است که: من شش ماه قبل از همه مردم ایمان آوردم، چون آیه متعرض ایمان است، نه نماز، و گر نه واجب می‌شد آیه شریفه نماز را هم ذکر کند. و این روایت نفر سوم را طلحة بن شیبه خوانده و حال آنکه در برخی از روایات متقدم داشت که او خود شیبه بوده، و در برخی دیگر داشت که عثمان بن ابی شیبه بوده. </p> <h3> <span class="title" rel="9_23 9_24">چند روایت در ذیل آیه شریفه: <span class="aya" rel="9_23" data-words="5-13">لا تتخذوا آباءکم و إخوانکم أولیاء إن استحبوا الکفر...</span> </span> </h3> <p> و در تفسیر برهان از ابن شهرآشوب از ابی حمزه از ابی جعفر (ع) روایت کرده که در تفسیر آیه‌ <span class="aya" rel="9_23" data-words="1-15">یا أیها الذین آمنوا لا تتخذوا آباءکم و إخوانکم أولیاء إن استحبوا الکفر علی الإیمان</span> فرموده: ایمان عبارت است از ولایت علی بن ابی طالب<span class="footnote" rel="2" title="الدر المنثور ج ۳ ص ۲۲۳">*</span>. </p> <p>مؤلف: این روایت متعرض باطن قرآن است، که درک آن مبتنی است بر تجزیه و تحلیل ایمان، و اینکه ایمان دارای مراتب است و حد کمالی دارد. </p> <p>و در تفسیر قمی است که: وقتی امیر المؤمنین اعلام کرد که هیچ مشرکی از این پس     <code class="page" rel="9,287"/> حق ندارد داخل مسجد الحرام شود، قریش بسیار ناراحت شده گفتند: تجارت ما از بین رفت، و زن و بچه ما بیچاره شدند و خانه‌هایمان خراب شد. پس خدای تعالی این آیه را نازل کرد: <span class="aya" rel="9_24" data-words="1-1">قل</span> -یا محمد- <span class="aya" rel="9_24" data-words="2-12">إن کان آباؤکم و أبناؤکم و إخوانکم و أزواجکم و عشیرتکم</span>... <span class="aya" rel="9_24" data-words="38-43">و الله لا یهدی القوم الفاسقین</span><span class="footnote" rel="1" title="الدر المنثور ج ۳ ص ۲۱۸">*</span>. </p> <p>مؤلف: بنا بر این روایت، جا داشت جمله‌ <span class="aya" rel="9_24" data-words="34-37">حتی یأتی الله بأمره</span> در این آیه به کسادی بازار و باز شدن در دیگری از روزی برای آنان تفسیر شود، هم چنان که‌نظیرش در ضمن آیات بعد از این آیات آمده، می‌فرماید: <span class="aya" rel="9_28" data-words="1-29">یا أیها الذین آمنوا إنما المشرکون نجس فلا یقربوا المسجد الحرام بعد عامهم هذا و إن خفتم عیلة فسوف یغنیکم الله من فضله إن شاء إن الله علیم حکیم</span>. </p> <p>بلکه می‌توان گفت بنا بر این روایت، اصلا مورد هر دو آیه یکی است، و لیکن میان این دو آیه از نظر لحن فرق بسیار است، در آیه‌ <span class="aya" rel="2_104" data-words="1-4">یا أیها الذین آمنوا...</span> لسان، لسان رفق و احترام است، و در آیه‌ <span class="aya" rel="9_24" data-words="2-6">إن کان آباؤکم و أبناؤکم</span> با در نظر داشتن آخر آن که می‌فرماید: <span class="aya" rel="9_24" data-words="38-43">و الله لا یهدی القوم الفاسقین</span> لسان، لسان خشونت است، پس نمی‌توان گفت که خطاب در این دو آیه به اشخاص واحدی است. </p> <p>علاوه بر اینکه، در آیه مورد بحث گفتگو از دوستی پدران و فرزندان و عشیره و اموال است، و این مطلب در روایت خاطرنشان نشده، و اگر قریش از ضایع شدن پدران و فرزندان و همسران و برادران و اموال نمی‌ترسیدند پس چرا آیه آنها را ذکر کرد، و در صورت ترجیح محبت آنها بر محبت خدا و رسول، تهدیدشان کرده؟ و نیز در این صورت اسم جهاد را در آیه بردن چه معنایی دارد؟ -دقت فرمائید. </p> <p>و در الدر المنثور است که احمد و بخاری از عبد اللَّه بن هشام روایت کرده‌اند که گفت: ما با رسول خدا (ص) بودیم، حضرت دست عمر بن خطاب را گرفته بود، عمر گفت: یا رسول اللَّه!به خدا سوگند تو در دل من از هر چیز دیگری غیر از جانم محبوب‌تری. </p> <p>حضرت فرمود: احدی از شما ایمان نیاورده مگر وقتی که من از جانش هم محبوب‌تر باشم<span class="footnote" rel="2" title="الدر المنثور ج ۳ ص ۲۱۸">*</span>. </p> 
