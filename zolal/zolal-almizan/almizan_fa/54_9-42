<h3 class="ayas">سوره القمر آیه‌های ۹ تا ۴۲</h3><code class="section" rel="54_9-42"/><h3>ترجمه آیات</h3> <p> <span class="trans" rel="54_9">قبل از ایشان قوم نوح به تکذیب پرداخته، بنده ما نوح را تکذیب کرده و گفتند: جن زده شده و مضرت دیده است.  «۹» </span><span class="trans" rel="54_10">تا جایی که پروردگار خود را خواند و عرضه داشت: پروردگارا من مغلوب و شکست خورده‌ام، از تو یاری می‌خواهم.  «۱۰» </span><span class="trans" rel="54_11">ما نیز درهای آسمان را به آبی رگبار و تند بگشودیم.  «۱۱» </span><span class="trans" rel="54_12">و زمین را به صورت چشمه‌هایی جوشان بشکافتیم، این دو آب به منظور اجرای فرمانی که رانده بودیم بهم برخوردند.  «۱۲» </span><span class="trans" rel="54_13">و ما نوح را بر مرکبی تخته‌ای که در کشتی بکار رفته بود سوار کردیم.  «۱۳» </span><span class="trans" rel="54_14">و این کشتی زیر نظر ما به حرکت در آمد، و بقیه غرق شدند، و جزای یک عمر کیفر خود را دیدند.  «۱۴» </span><span class="trans" rel="54_15">ما آن کشتی را حفظ کردیم تا آیتی باشد، حال آیا عبرت گیرنده‌ای هست؟.  «۱۵» </span><span class="trans" rel="54_16"> (اکنون بنگرید) عذاب و انذار من چگونه است.  «۱۶» </span><span class="trans" rel="54_17">و با اینکه ما قرآن را برای تذکر آسان کرده‌ایم آیا کسی هست متذکر شود؟.  «۱۷» </span><span class="trans" rel="54_18">قوم عاد هم (پیامبر خود را) تکذیب کرد (اکنون بنگرید) که عذاب و انذار من (در باره آنان) چگونه بود؟.  «۱۸» </span><span class="trans" rel="54_19">ما بادی سخت طوفانی در روزی نحس مستمری بر آنان گسیل داشتیم.  «۱۹» </span><span class="trans" rel="54_20">بادی که مردم را مانند نخلی که از ریشه در آید از زمین برکند.  «۲۰» </span><span class="trans" rel="54_21">ببین که عذاب و انذار من چگونه بود؟.  «۲۱» </span><span class="trans" rel="54_22">و با اینکه ما قرآن را برای تذکر آسان کرده‌ایم آیا کسی هست که متذکر شود؟.  «۲۲» </span><span class="trans" rel="54_23">طایفه ثمود هم پیامبران را تکذیب کردند.  «۲۳» </span><span class="trans" rel="54_24">گفتند آیا یک بشر را که از خود ما است پیروی کنیم؟ در این صورت خیلی گمراه و دیوانه‌ایم. <code class="page" rel="19,108"/> «۲۴» </span><span class="trans" rel="54_25"> چطور شده که از میان همه ما قرآن بر او نازل شده؟ نه، بلکه او دروغ‌پردازی است جاه طلب.  «۲۵» </span><span class="trans" rel="54_26">فردا به زودی خواهند فهمید که دروغ پرداز جاه طلب کیست.  «۲۶» </span><span class="trans" rel="54_27">ما ماده شتر را برای آزمایش آنان خواهیم فرستاد، صبر کن و منتظر باش.  «۲۷» </span><span class="trans" rel="54_28">و به ایشان خبر بده که آب محل، بین آنان و شتر تقسیم است هر روز صاحب قسمت حاضر شود.  «۲۸» </span><span class="trans" rel="54_29">مردم داوطلب کشتن شتر را صدا زدند، و او متصدی کشتن آن شد.  «۲۹» </span><span class="trans" rel="54_30">پس ببین که عذاب و انذار من در باره آنان چگونه بود؟.  «۳۰» </span><span class="trans" rel="54_31">ما فقط یک صیحه بر آنان فرستادیم، همگی چون هیزمی که باغبان جمع می‌کند رویهم انباشته شدند.  «۳۱» </span><span class="trans" rel="54_32">با اینکه ما قرآن را برای تذکر آسان کردیم، آیا کسی هست متذکر شود.  «۳۲» </span><span class="trans" rel="54_33">قوم لوط هم انذار را تکذیب کردند.  «۳۳» </span><span class="trans" rel="54_34">و ما بادی سنگ آور بر آنان فرستادیم، و به جز خاندان لوط که در سحرگاهان نجات دادیم همه را هلاک کردیم.  «۳۴» </span><span class="trans" rel="54_35">و نجات ایشان نعمتی بود از ما تا همه بدانند بندگان شکرگزار را اینچنین جزا می‌دهیم.  «۳۵» </span><span class="trans" rel="54_36">با اینکه لوط ایشان را از عذاب ما انذار کرده بود، ولی هم چنان در جدال خود اصرار ورزیدند.  «۳۶» </span><span class="trans" rel="54_37">و نسبت به میهمانان او قصد سوء و منافی عفت کردند، ما چشمهایشان را کور کردیم، و گفتیم بچشید عذاب و انذار مرا.  «۳۷» </span><span class="trans" rel="54_38">سرانجام صبحگاهان عذاب پیوسته به ایشان رسید.  «۳۸» </span><span class="trans" rel="54_39">و گفتیم بچشید عذاب و انذار مرا.  «۳۹» </span><span class="trans" rel="54_40">و با اینکه ما قرآن را برای تذکر آسان کرده‌ایم آیا کسی هست متذکر شود؟.  «۴۰» </span><span class="trans" rel="54_41">ما برای آل فرعون هم بیم‌رسان فرستادیم.  «۴۱» </span><span class="trans" rel="54_42">اما همه آیات ما را تکذیب کردند، و ما آنها را گرفتیم و مجازات کردیم گرفتن شخصی قدرتمند و توانا.  «۴۲» </span></p>                                                               <h3>بیان آیات</h3> <p> در این آیات به پاره‌ای از حوادث گذشته که در آن مزدجر و اندرز هست اشاره شده، و<code class="page" rel="19,109"/> از میان این دسته از اخبار سرگذشت قوم نوح و عاد و ثمود و قوم لوط و آل فرعون را اختصاص به ذکر داد، و مشرکین عرب را با یاد آن اقوام تذکر داد، و بار دیگر اجمالی از آنچه سابقا از وضع آنان و سرانجام امرشان بیان کرده بود تذکر می‌دهد، تا بدانند در اثر تکذیبشان به آیات خدا و فرستادگان او چه عذاب الیم و عقاب‌هایی در پی دارند، تا آیه شریفه‌ <span class="aya" rel="54_4" data-words="1-8">و لقد جاءهم من الأنباء ما فیه مزدجر</span> را بیان کرده باشد. </p> <p>و به منظور اینکه تقریر داستانها و نتیجه‌گیری از آنها را تاکید کرده باشد، و شنوندگان بیشتر تحت تاثیر قرار گرفته، و این اندرزها بیشتر در دلها جای‌گیر شود، دنبال هر یک از قصه‌ها این جمله را تکرار کرد که: <span class="aya" rel="54_16" data-words="1-5">فکیف کان عذابی و نذر</span>، و همین تاکید را با ذکر غرض از انذار و تخویف دو برابر نموده، فرمود: <span class="aya" rel="54_17" data-words="1-8">و لقد یسرنا القرآن للذکر فهل من مدکر</span>. </p> <h3> <span class="title" rel="54_9">وجه تکرار تکذیب در آیه: <span class="aya" rel="54_9" data-words="1-6">کذبت قبلهم قوم نوح فکذبوا عبدنا...</span> </span> </h3> <p> <span class="aya" rel="54_9" data-words="1-11">کذبت قبلهم قوم نوح فکذبوا عبدنا و قالوا مجنون و ازدجر</span> در این آیه کلمه تکذیب دو بار آمده، اولی به منزله انجام دادن دومی است، و معنایش  <em>فعلت التکذیب</em> است، و جمله‌ <span class="aya" rel="54_9" data-words="5-6">فکذبوا عبدنا</span> آن را تفسیر می‌کند، و این تعبیر نظیر تعبیر در آیه‌ <span class="aya" rel="11_45" data-words="1-5">و نادی نوح ربه فقال</span><span class="footnote" rel="1" title="سوره هود، آیه ۴۵">*</span> است، که اول می‌فرماید نوح پروردگار خود را صدا زد، و بار دوم می‌فرماید پس بگفت... </p> <p>بعضی<span class="footnote" rel="2" title="روح المعانی، ج ۲۷، ص ۸۱">*</span> از مفسرین گفته‌اند: مراد از تکذیب اول تکذیب مطلق پیامبران، و مراد از تکذیب دوم تکذیب خصوص نوح است، چون از آیه شریفه‌ <span class="aya" rel="26_105" data-words="1-4">کذبت قوم نوح المرسلین</span><span class="footnote" rel="3" title="سوره شعراء، آیه ۱۰۵">*</span> بر می‌آید که قوم نوح مطلق پیامبران را تکذیب می‌کردند، بنا بر این معنای آیه مورد بحث این است که قوم نوح همه رسولان را تکذیب می‌کردند، و در نتیجه نوح را هم تکذیب کردند، و این سخن توجیه خوبی است. بعضی<span class="footnote" rel="4" title="طیره-شگون بد، فال بد، لغت نامه دهخدا">*</span> دیگر گفته‌اند: مراد از اینکه با حرف <em>فاء</em> تکذیب دوم را متفرع بر تکذیب اول کرد، این است که اشاره کند به اینکه تکذیب قوم نوح یکی پس از دیگری و در تمامی طول زمان دعوت آن جناب بوده، هر قرنی که از آنان منقرض می‌شد و قرنی دیگر روی کار می‌آمد، آنها نیز وی را تکذیب می‌کردند. لیکن این معنا از ظاهر آیه بعید است. </p> <p>نظیر این توجیه در دوری از ظاهر آیه گفتار بعضی<span class="footnote" rel="5" title="خصال، ج ۲، ص ۳۸۳، ح ۶۱">*</span> دیگر است که گفته‌اند: مراد از         <code class="page" rel="19,110"/> تکذیب اول، قصد تکذیب، و از تکذیب دوم، خود تکذیب است. </p> <p>و اگر در چنین مقامی از جناب نوح تعبیر کرد به <em>بنده ما</em> و فرمود: <span class="aya" rel="54_9" data-words="5-6">فکذبوا عبدنا</span> به منظور تجلیل از آن جناب و تعظیم امر او، و نیز اشاره به این نکته بود که برگشت تکذیب او به تکذیب خدای تعالی است، چون او بنده خدا بود و خودش چیزی نداشت، هر چه داشت از خدا بود. </p> <p> <span class="aya" rel="54_9" data-words="7-11">و قالوا مجنون و ازدجر</span> <em>-مراد از</em> ازدجار این است که: جن او را آزار رسانده و در او اثری از جنون است، و معنایش این است که: قوم نوح تنها به تکذیب او اکتفاء نکردند، بلکه نسبت جنون هم به او دادند، و گفتند او جن زده‌ای است که اثری از آزار جن در او هست، در نتیجه هیچ سخنی نمی‌گوید، مگر آنکه اثری از آن حالت در آن سخنش هست، تا چه رسد به اینکه سخنش وحی آسمانی باشد. </p> <p><span class="phrase">بعضی<span class="footnote" rel="1" title="روح المعانی، ج ۲۷، ص ۸۱">*</span> دیگر گفته‌اند: فاعل فعل مجهول <em rel="fa_54_9_11-11" data-sentence="106:144">ازدجر</em> جن نیست، بلکه قوم نوح است، که آن جناب را از دعوت و تبلیغ زجر داده، با انواع اذیت‌ها و تخویف‌ها مانع کارش شدند، ولی معنای اول شاید روشن‌تر باشد.</span> </p> <p><code class="aya" rel="54_10"/> <span class="aya" rel="54_10" data-words="1-5">فدعا ربه أنی مغلوب فانتصر</span> <span class="phrase">کلمه <em rel="fa_54_10_5-5" data-sentence="5:351">انتصار</em> به معنای انتقام است، و منظور آن جناب از اینکه گفت‌ <span class="aya" rel="54_10" data-words="3-4">أنی مغلوب</span> من شکست خورده شدم این است که از ظلم و قهر و زورگویی به تنگ آمدم، نه اینکه از نظر حجت و دلیل محکوم شده‌ام، و این جمله کوتاه خلاصه نفرینی است که کرده، و تفصیل آن در سوره نوح آمده، هم چنان که تفصیل حجت‌هایش در سوره هود و غیر آن حکایت شده.</span> </p> <p><code class="aya" rel="54_11"/> <span class="aya" rel="54_11" data-words="1-5">ففتحنا أبواب السماء بماء منهمر</span> <span class="phrase">در مجمع البیان می‌گوید: کلمه <em rel="fa_54_11_5-5" data-sentence="29:169">همر</em> مصدر ثلاثی مجرد است و به معنای ریختن اشک و باران به شدت، و انهمار به معنای انصباب و روان شدن است<span class="footnote" rel="2" title="مجمع البیان، ج ۹، ص ۱۸۸">*</span>.</span> و  فتح آسمان (جو بالای سر) به آبی منهمر و روان کنایه‌ای است تمثیلی از شدت ریختن آب و جریان متوالی باران، گویی باران در پشت آسمان انبار شده، و نمی‌توانسته پایین بریزد همین که درب آسمان باز شده به شدت هر چه تمامتر فرو ریخته است. </p> <p>     <code class="page" rel="19,111"/><code class="aya" rel="54_12"/> <span class="aya" rel="54_12" data-words="1-10">و فجرنا الأرض عیونا فالتقی الماء علی أمر قد قدر</span> در مجمع البیان می‌گوید: کلمه <em>تفجیر</em> به معنای شکافتن است، و <em>تفجیر زمین</em>  به این معنا است که زمین را بشکافند تا آب از آن بجوشد. و کلمه <em>عیون</em> جمع عین است، و عین، آن آبی را گویند که از زمین بجوشد و مانند چشم جانداران بچرخد<span class="footnote" rel="1" title="مجمع البیان، ج ۹، ص ۱۸۸">*</span> (و به همین مناسبت این کلمه در لغت هم به معنای چشم است و هم چشمه). </p> <p>و معنای جمله این است که: ما زمین را چشمه‌های شکافته شده کردیم که از تمامی شکافهایش آب جوشیدن گرفت‌ <span class="aya" rel="54_12" data-words="5-6">فالتقی الماء</span> در نتیجه آب آسمان و آب زمین بهم متصل شدند، و در به کرسی نشاندن امری که تقدیر شده بود دست به دست هم دادند، یعنی به همان مقداری که خدا خواسته بود بدون کم و زیاد، و بدون تندی و کندی این معاضدت را انجام دادند. </p> <p>بنا بر این، کلمه <em>ماء</em> اسم جنسی است که در اینجا آب آسمان و آب زمین از آن اراده شده، و به همین جهت نفرمود: <em>ماءان-دو آب</em> ، و مراد از امری که مقدر شده بود آن صفتی است که خدا برای طوفان مقدر کرده بود. </p> <p><code class="aya" rel="54_13"/> <span class="aya" rel="54_13" data-words="1-7">و حملناه علی ذات ألواح و دسر</span> <span class="phrase">منظور از <span class="aya" rel="54_13" data-words="4-7">ذات ألواح و دسر</span> <em>کشتی است و کلمه</em> ألواح جمع لوح و به معنای تخته‌هایی است که در ساختن کشتی به یکدیگر متصل می‌کنند، و کلمه <em rel="fa_54_13_7-7" data-sentence="191:85">دسر</em> جمع دسار است، که به معنای میخ‌هایی است که با آن تخته‌های کشتی را به یکدیگر می‌کوبند.</span> </p> <p>بعضی<span class="footnote" rel="2" title="روح المعانی، ج ۲۷، ص ۸۳">*</span> از مفسرین در خصوص این آیه معانی دیگری ذکر کرده‌اند، ولی آن طور که باید با آیه سازگاری ندارد. </p> <p><code class="aya" rel="54_14"/> <span class="aya" rel="54_14" data-words="1-6">تجری بأعیننا جزاء لمن کان کفر</span> یعنی کشتی مذکور زیر نظر ما بر روی آبی که محیط بر زمین شده بود می‌چرخید، و خلاصه ما مراقب و حافظ آن بودیم. </p> <p>بعضی<span class="footnote" rel="3" title="مجمع البیان، ج ۹، ص ۱۸۹">*</span> از مفسرین گفته‌اند: منظور از اینکه کلمه <em>عین-چشم</em> را جمع آورده، دیدگان اولیای خدا بوده، می‌فرماید کشتی زیر نظر ملائکه‌ای که ایشان را موکل بر آن کشتی کرده بودیم می‌چرخید. </p> <p>       <code class="page" rel="19,112"/> <span class="aya" rel="54_14" data-words="3-6">جزاء لمن کان کفر</span> -یعنی جریان کشتی مذکور در عین اینکه باعث نجات سرنشینان بود، کیفر کسانی هم بود که کفر ورزیدند، جزایی بود علیه کفار و به نفع کسی که نبوتش انکار شده بود، و آن نوح بود که قومش به دعوتش کفر ورزید. بنا بر این، آیه شریفه در معنای‌ آیه‌ <span class="aya" rel="37_76" data-words="1-7">و نجیناه و أهله من الکرب العظیم</span>... <span class="aya" rel="37_80" data-words="1-4">إنا کذلک نجزی المحسنین</span><span class="footnote" rel="1" title="ما نوح و اهل او را از اندوهی عظیم نجات دادیم و ما این چنین نیکوکاران را جزا می‌دهیم سوره صافات، آیه ۷۶-۸۰">*</span> می‌باشد. </p> <h3> <span class="title" rel="54_15">توضیحی در باره اینکه راجع به کشتی نوح (علیه السلام) فرمود: <span class="aya" rel="54_15" data-words="1-4">و لقد ترکناها آیة...</span> </span> </h3> <p> <span class="aya" rel="54_15" data-words="1-7">و لقد ترکناها آیة فهل من مدکر</span> <span class="phrase">ضمیر در جمله <em rel="fa_54_15_3-3" data-sentence="13:115">ترکناها</em> به سفینه بر می‌گردد، چون هر چند این کلمه قبلا ذکر نشده بود ولی از سیاق فهمیده می‌شد و لام در اول جمله لام قسم است.</span> </p> <p>و معنای آیه این است که: سوگند می‌خورم که ما آن کشتی که نوح و مؤمنین همراه او را که در آن بودند نجات دادیم، هم چنان نگه داشتیم و آن را آیتی کردیم مایه عبرت، حال آیا متذکری هست که از آن عبرت گرفته به وحدانیت خدای تعالی پی ببرد و بفهمد که دعوت انبیای او حق است؟ و اینکه عذاب او دردناک است؟ و لازمه این آیه آن است که کشتی نوح تا ایامی که این آیات نازل می‌شده محفوظ مانده باشد، تا علامتی باشد که به وقوع طوفان دلالت کند و آن را یادآور شود. و اتفاقا بعضی<span class="footnote" rel="2" title="الدر المنثور، ج ۶، ص ۱۳۵">*</span> از مفسرین-به طوری که نقل می‌کنند-در تفسیر این آیه گفته‌اند: خدای سبحان کشتی نوح را بر فراز کوه جودی محفوظ داشته بود، حتی مردم دست اول این امت آن را دیده بودند، این جریان را الدر المنثور از عبد الرزاق، عبد بن حمید، ابن جریر و ابن منذر از قتاده روایت کرده. </p> <p>و ما در تفسیر سوره هود در آخر بحث‌هایی که پیرامون داستان کشتی نوح داشتیم خبری را نقل کردیم که راوی می‌گفت: ما در بعضی از قله‌های کوه آرارات که نامش جودی است قطعاتی از چوبهای کشتی نوح را دیدیم که متلاشی شده بود، خواننده محترم بدانجا مراجعه کند. </p> <p>بعضی<span class="footnote" rel="3" title="مجمع البیان، ج ۹، ص ۱۸۹">*</span> از مفسرین گفته‌اند: ضمیر مذکور به سفینه بر نمی‌گردد، بلکه به قصه بر می‌گردد، و اینکه فرموده ما آن قصه را باقی گذاشتیم بدین جهت است که بقای خاطره نوح، کار خدای تعالی است. </p> <p>       <code class="page" rel="19,113"/><code class="aya" rel="54_16"/> <span class="aya" rel="54_16" data-words="1-5">فکیف کان عذابی و نذر</span> کلمه <em>نذر</em> جمع نذیر است و <em>نذیر</em> به معنای انذار می‌باشد. </p> <p>بعضی<span class="footnote" rel="1" title="روح المعانی، ج ۲۷، ص ۸۴">*</span> گفته‌اند: کلمه مذکور خودش مصدر و به معنای انذار است، و ظاهرا کلمه  <em>کان</em> ناقصه و دارای اسم و خبر باشد، اسمش کلمه <em>عذابی</em> و خبرش کلمه <em>فکیف</em>  باشد، ممکن هم هست تامه باشد و دیگر خبر نخواهد، و فاعلش کلمه <em>عذابی</em> و کلمه  <em>فکیف</em> حالی از آن باشد. </p> <p>به هر حال استفهام در آن استفهام تهویل و ایجاد هول و هراس است، و می‌خواهد با آن استفهام، شدت عذاب و صدق انذار را برساند. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">معنای <em>ذکر</em> و مقصود از تیسیر قرآن برای ذکر</span> </h3> <p> <code class="aya" rel="54_17"/> <span class="aya" rel="54_17" data-words="1-8">و لقد یسرنا القرآن للذکر فهل من مدکر</span> کلمه <em>یسرنا</em> متکلم مع الغیر از ماضی است، و مصدر آن تیسیر است که به معنای آسان کردن است، و آسان کردن قرآن برای ذکر این است که آن را طوری به شنونده القاء کند، و به عباراتی در آورد که فهم مقاصدش برای عامه و خاصه برای فهم‌های ساده و عمیق آسان باشد، هر یک به قدر فهم خود چیزی از آن بفهمد. </p> <p>ممکن هم هست مراد از آن این باشد که حقایق عالیه و مقاصد بلندش را که بلندتر از افق فهم‌های عادی است در مرحله القاء در قالب عباراتی عربی آوردیم تا فهم عامه مردم آن را درک کند، هم چنان که این معنا از آیه‌ <span class="aya" rel="43_3-4" data-words="1-14">إنا جعلناه قرآنا عربیا لعلکم تعقلون، و إنه فی أم الکتاب لدینا لعلی حکیم</span><span class="footnote" rel="2" title="ما آن را کتابی خواندنی به زبان عربی کردیم، تا شاید شما تعقلش کنید، و گرنه او در ام الکتابست که نزد ما مقام بلند و فرزانه دارد سوره زخرف، آیه ۳ و ۴">*</span> استفاده می‌شود. </p> <p>و مراد از <em>ذکر</em> ، ذکر خدای تعالی است به أسماء و صفات و افعالش. در مفردات می‌گوید: گاهی کلمه ذکر گفته می‌شود و از آن هیئتی نفسانی اراده می‌شود که با بودش آدمی می‌تواند هر شناختی را که به دست می‌آورد ضبط کند، و تقریبا نظیر حافظه است‌ با این تفاوت که به این اعتبار حافظه‌اش می‌گویند که معرفتی است به دست آمده، و به این اعتبار آن را ذکر (یاد) می‌گویند که همین الآن در نظر است،  (چون ممکن است بسیاری مطالب و اسامی در حافظه باشد ولی الآن در یاد آدمی و حاضر در ذهن نباشد). </p> <p>و گاهی دیگر کلمه <em>ذکر</em> گفته می‌شود و منظور از آن حضور چیزی است یا در قلب و یا در زبان، و به همین جهت گفته‌اند ذکر دو جور است یکی به قلب، و یکی هم به زبان، و     <code class="page" rel="19,114"/> هر یک از این دو قسم ذکر خود دو قسم است، یکی ذکر با نسیان و فراموشی، یکی هم ذکر بدون فراموشی و با ادامه حفظ، البته به هر قولی هم ذکر می‌گویند<span class="footnote" rel="1" title="مفردات راغب، ماده &lt;em&gt;ذکر&lt;/em&gt; ">*</span>. </p> <p>و معنای آیه این است که: سوگند می‌خورم که ما قرآن را آسان کردیم تا به وسیله آن متذکر شوند، و خدای تعالی و شؤون او را یاد آورند، آیا متذکری هست که با قرآن متذکر گشته به خدا ایمان آورد، و به دین حقی که به آن دعوت می‌کند متدین شود؟ !پس آیه شریفه دعوتی است عمومی به تذکر به قرآن بعد از مسجل کردن صدق انذار و شدت عذابی که از آن انذار کرده. </p> <p><code class="aya" rel="54_18"/> <span class="aya" rel="54_18" data-words="1-7">کذبت عاد فکیف کان عذابی و نذر</span> از اینجا داستانی دیگر از داستانهایی که در آن ازدجار و انذار است آغاز می‌کند، و اگر این قصه را عطف به سابق نکرده و بدون کلمه <em>واو</em> فرمود: <em>کذبت</em> ، و همچنین قصه‌های بعدی را هم بدون واو عاطفه آورد، برای این بود که هر یک از این داستانها مستقل و جدای از دیگری است، و خودش به تنهایی کافی در ازدجار و انذار، و رساندن عظمت عذاب است، اگر کسی با آن پند پذیرد. </p> <p>جمله‌ <span class="aya" rel="54_16" data-words="1-5">فکیف کان عذابی و نذر</span> در مقام توجیه دادن دلهای شنونده به چیزی است که به ایشان القاء می‌کند، و آن عبارت است از کیفیت عذاب هولناکی که بیانش با جمله <span class="aya" rel="54_19" data-words="1-2">إنا أرسلنا...</span> شروع می‌شود، و این جمله مانند جمله قبلیش در مقام هول‌انگیزی و تسجیل شدت عذاب و تصدیق انذار نیست تا تکرار جمله‌ <span class="aya" rel="54_18" data-words="3-4">فکیف کان...</span> باشد، و این وجه خوبی است همانطور که دیگران<span class="footnote" rel="2" title="روح المعانی، ج ۲۷، ص ۸۴">*</span> نیز گفته‌اند. </p> <p><code class="aya" rel="54_19"/> <span class="aya" rel="54_19" data-words="1-9">إنا أرسلنا علیهم ریحا صرصرا فی یوم نحس مستمر</span> این جمله بیان همان مطلبی است که در جمله قبلی از آن استفهام می‌کرد و می‌فرمود: پس عذاب من چگونه بود؟ . و <span class="phrase">کلمه <em rel="fa_54_19_5-5" data-sentence="5:491">صرصر</em> -به طوری که در مجمع البیان آمده<span class="footnote" rel="3" title="مجمع البیان، ج ۹، ص ۱۸۸">*</span> -به معنای باد سخت و تند است، و کلمه <em rel="fa_54_19_8-8" data-sentence="199:339">نحس</em> -به فتحه نون و سکون حاء-مانند کلمه <em rel="fa_54_19_8-8" data-sentence="290:289">نحوست</em> مصدر و به معنای شوم است، و کلمه <em rel="fa_54_19_9-9" data-sentence="380:242">مستمر</em> صفتی است برای نحس، و معنای فرستادن باد در روزی نحس مستمر این است که خدای تعالی آن باد را در روزی فرستاد که نسبت به ایشان نحس و شوم بود، و نحوستش مستمر بود، چون دیگر امید خیر و نجاتی       <code class="page" rel="19,115"/> برایشان نبود.</span> </p> <p>و <span class="phrase">مراد از کلمه <em rel="fa_54_19_7-7" data-sentence="13:540">یوم</em> قطعه‌ای از زمان است، نه روز لغوی که یک هفتم هفته است، چون در جای دیگر فرموده: <span class="aya" rel="41_16" data-words="1-7">فأرسلنا علیهم ریحا صرصرا فی أیام نحسات</span><span class="footnote" rel="1" title="ما در روزهایی نحس بادی تند بر آنان روانه کردیم سوره حم سجده، آیه ۱۶">*</span> و باز در جای دیگر در باره همین قوم فرموده: <span class="aya" rel="69_7" data-words="1-8">سخرها علیهم سبع لیال و ثمانیة أیام حسوما</span><span class="footnote" rel="2" title="آن باد را هفت شب و هشت روز پی در پی بر آنان گماشت سوره الحاقه، آیه ۷">*</span>.</span> </p> <p>بعضی<span class="footnote" rel="3" title="مفردات راغب، ماده &lt;em&gt;نحس&lt;/em&gt; ">*</span> هم کلمه نحس را به سرد معنا کرده‌اند. </p> <p><code class="aya" rel="54_20"/> <span class="aya" rel="54_20" data-words="1-6">تنزع الناس کأنهم أعجاز نخل منقعر</span> <span class="phrase">فاعل فعل <em rel="fa_54_20_1-1" data-sentence="9:356">تنزع</em> ضمیری است که به کلمه‌ <em rel="fa_54_19_4-4" data-sentence="86:321">ریح</em> بر می‌گردد، و معنایش این است که باد انسانها را از زمین می‌کند، و همچنین تنه‌های درخت خرما را از <em rel="fa_54_20_4-4" data-sentence="237:210">أعجاز</em> آنها یعنی از پایین آنها می‌کند، و کلمه <em rel="fa_54_20_6-6" data-sentence="334:156">منقعر</em> به معنای چیزی است که از ریشه کنده شود، و معنای آیه روشن است، چیزی که از آیه استفاده می‌شود و باید خاطرنشان کرد این است که: قوم عاد مردمی قوی هیکل بوده‌اند.</span> </p> <p><code class="aya" rel="54_21"/><code class="aya" rel="54_22"/> <span class="aya" rel="54_21" data-words="1-3">فکیف کان عذابی</span>... <span class="aya" rel="54_22" data-words="8-8">مدکر</span> تفسیر این دو آیه قبلا گذشت. </p> <h3>گفتاری در چند فصل پیرامون سعادت و نحوست ایام و طیره<span class="footnote" rel="4" title="بحار الانوار، ج ۵۶، ط جدید، ص ۱۸-۳۱، باب ۱۵ (باب ما روی فی سعادة ایام الاسبوع و نحوستها)">*</span> و فال</h3> <h3> <span class="title" rel="54_19 54_9 54_10 54_11 54_12 54_13 54_14 54_15 54_16 54_17 54_18 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">سعادت و نحوست ایام (از نظر عقل، قرآن و سنت) </span> </h3> <h3>1-در سعادت و نحوست ایام: </h3> <p>نحوست روز و یا مقداری از زمان به این معنا است که در آن زمان بغیر از شر و بدی حادثه‌ای رخ ندهد، و اعمال آدمی و یا حد اقل نوع مخصوصی از اعمال برای صاحب عمل برکت و نتیجه خوبی نداشته باشد، و سعادت روز درست بر خلاف این است. </p> <p>و ما به هیچ وجه نمی‌توانیم بر سعادت روزی از روزها، و یا زمانی از ازمنه و یا نحوست آن اقامه برهان کنیم، چون طبیعت زمان از نظر مقدار، طبیعتی است که اجزا و         <code class="page" rel="19,116"/> ابعاضش مثل هم هستند، و خلاصه یک چیزند، پس از نظر خود زمان فرقی میان این روز و آن روز نیست، تا یکی را سعد و دیگری را نحس بدانیم، و اما عوامل و عللی که در حدوث حوادث مؤثرند، و نیز در به ثمر رساندن اعمال تاثیر دارند، از حیطه علم و اطلاع ما بیرونند، ما نمی‌توانیم تکه تکه زمان را با عواملی که در آن زمان دست در کارند بسنجیم، تا بفهمیم آن عوامل در این تکه از زمان چه عملکردی دارند، و آیا عملکرد آنها طوری است که این قسمت از زمان را سعد می‌کند یا نحس، و به همین جهت است که تجربه هم بقدر کافی نمی‌تواند راه‌گشا باشد، چون تجربه وقتی مفید است که ما زمان را جدای از عوامل در دست داشته باشیم، و با هر عاملی هم سنجیده باشیم، تا بدانیم فلان اثر، اثر فلان عامل است، و ما زمان جدای از عوامل نداریم، و عوامل هم برای ما معلوم نیست. </p> <p>و به عین همین علت است که راهی به انکار سعادت و نحوست هم نداریم، و نمی‌توانیم بر نبودن چنین چیزی اقامه برهان کنیم، همانطور که نمی‌توانستیم بر اثبات آن اقامه برهان کنیم، هر چند که وجود چنین چیزی بعید است، ولی بعید بودن، غیر از محال بودن است، این از نظر عقل. </p> <p>و اما از نظر شرع در کتاب خدای تعالی نامی از نحوست ایام آمده، در همین سوره آیه 19 فرموده: <span class="aya" rel="54_19" data-words="1-9">إنا أرسلنا علیهم ریحا صرصرا فی یوم نحس مستمر</span> و جایی دیگر فرموده: <span class="aya" rel="41_16" data-words="1-7">فأرسلنا علیهم ریحا صرصرا فی أیام نحسات</span><span class="footnote" rel="1" title="ما هم برای هلاکت ایشان (قوم عاد) بادی سخت رای در روزهای نحس و شوم فرستادیم سوره فصلت، آیه ۱۶">*</span>. </p> <p>و هر چند از سیاق داستان قوم عاد که این دو آیه مربوط بدانست استفاده می‌شود که نحوست و شئامت مربوط به خود آن زمانی است که در آن زمان باد به عنوان عذاب بر قوم عاد وزید، و آن زمان هفت شب و هشت روز پشت سر هم بوده، که عذاب به طور مستمر بر آنان نازل می‌شده اما بر نمی‌آید که این تاثیر و دخالت زمان به نحوی بوده که با گردش هفته‌ها دوباره آن زمان نحس برگردد. این معنا به خوبی از آیات استفاده می‌شود، و گرنه همه زمانها نحس می‌بود، بدون اینکه دائر مدار ماهها و یا سالها باشد. </p> <p>در مقابل زمان نحس نامی هم از زمان سعد در قرآن آمده و فرموده: <span class="aya" rel="44_2-3" data-words="1-8">و الکتاب المبین، إنا أنزلناه فی لیلة مبارکة</span><span class="footnote" rel="2" title="سوگند به کتاب مبین که ما آن رای در شبی مبارک نازل کردیم سوره دخان، آیه ۲ و ۳">*</span> و مراد از آن شب، شب قدر است، که در وصف آن فرموده:     <code class="page" rel="19,117"/> <span class="aya" rel="97_3" data-words="1-6">لیلة القدر خیر من ألف شهر</span><span class="footnote" rel="1" title="شب قدر بهتر است از هزار ماه سوره قدر، آیه ۳">*</span>، و این پر واضح است‌ که مبارک بودن آن شب و سعادتش از این جهت بوده که آن شب به نوعی مقارن بوده با اموری بزرگ و مهم از سنخ افاضات باطنی و الهی، و تاثیرهای معنوی، از قبیل حتمی کردن قضاء و نزول ملائکه و روح و سلام بودن آن شب، هم چنان که در باره این امور فرموده: <span class="aya" rel="44_4" data-words="1-5">فیها یفرق کل أمر حکیم</span><span class="footnote" rel="2" title="در آن شب هر امری محکم و پیچیده باز می‌شود سوره دخان، آیه ۴">*</span> و نیز فرموده: <span class="aya" rel="97_4-5" data-words="1-15">تنزل الملائکة و الروح فیها بإذن ربهم من کل أمر، سلام هی حتی مطلع الفجر</span><span class="footnote" rel="3" title="ملائکه و روح در آن شب به اذن پروردگارشان هر امری سالم را تا طلوع فجر نازل می‌کنند">*</span>. </p> <p>و برگشت معنای مبارک بودن آن شب و سعادتش به این است که عبادت در آن شب دارای فضیلت است، و ثواب عبادت در آن شب قابل قیاس با عبادت در سایر شبها نیست، و در آن شب عنایت الهی به بندگانی که متوجه ساحت عزت و کبریایی شده‌اند نزدیک است. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">بیان اینکه منظور از سعادت و نحوست بعضی ایام در روایات، وقوع حوادث خاصی در آن روزها است نه سعادت و نحوست ذاتی و تکوینی</span> </h3> <p> این بود آن مقدار از معنای سعادت و نحوست که در قرآن آمده بود، و اما در سنت، روایات بسیار زیادی در باره سعد و نحس ایام هفته و سعد و نحس ایام ماههای عربی و نیز از ماههای فارسی و از ماههای رومی رسیده، که در نهایت کثرت است، و در جوامع حدیث نقل شده، و در کتاب بحار الانوار احادیث زیادی از آنها نقل شده، و بیشتر این احادیث ضعیفند، چون یا مرسل و بدون سندند، و یا اینکه قسمتی از سند را ندارند، هر چند که بعضی از آنها سندی معتبر دارد البته به این معنا که خالی از اعتبار نیست<span class="footnote" rel="4" title="بحار الانوار، ج ۵۶، ص ۳۴، ح ۱۲">*</span>. </p> <p>و اما روایاتی که ایام نحس را می‌شمارد، و از آن جمله چهارشنبه هر هفته، و چهار شنبه آخر ماه، و هفت روز از هر ماه عربی، و دو روز از هر ماه رومی، و امثال آن را نام می‌برد، در بسیاری از آنها و مخصوصا روایاتی که نحوست ایام هفته و ایام ماههای عربی را نام می‌برد، علت این نحوست هم آمده، و آن عبارت است از اینکه در این روزهای نحس حوادث ناگواری به طور مکرر اتفاق افتاده، آن هم ناگوار از نظر مذاق دینی، از قبیل رحلت رسول خدا (ص) و شهادت سید الشهداء (ع) و انداختن ابراهیم  (ع) در آتش، و نزول عذاب بر فلان امت، و خلق شدن آتش و امثال اینها. </p> <p>و این ناگفته پیداست که نحس شمردن چنین ایامی استحکام بخشیدن به روحیه     </p> <p>سوره قدر، آیه 4 و 5.    <code class="page" rel="19,118"/> تقوی است، وقتی افرادی فقط به خاطر اینکه در این ایام بت‌شکنان تاریخ، ابراهیم و حسین  (ع) گرفتار دست بت‌های زمان خود شده‌اند، دست بکاری نمی‌زنند، و از اهداف و لذتهای خویش چشم می‌پوشند، چنین افرادی روحیه دینیشان قوی می‌گردد، بر عکس، اگر مردم هیچ حرمتی برای چنین ایامی قائل نباشند و اعتنا و اهتمامی به آن نورزند، و هم چنان افسار گسیخته سرگرم کوشش در برآوردن خواسته‌های نفسانی خود باشند، بدون توجه به اینکه امروز چه روزی است و دیروز چه روزی بود، و بدون اینکه اصلا روز برایشان مطرح باشد، چنین مردمی از حق رویگردان خواهند بود، و به آسانی می‌توانند حرمت دین را هتک کنند و اولیای دین را از هدایت خود نومید و در نتیجه ناراحت سازند. بنا بر این، برگشت نحوست این ایام به جهاتی از شقاوتهای معنوی است، که از علل و اسباب اعتباری منشا می‌گیرد، که به نوعی از ارتباط، مرتبط به این ایام است، و بی‌اعتنایی به آن علل و اسباب باعث نوعی شقاوت دینی می‌شود. </p> <p>و نیز در عده‌ای از این روایات آمده که برای دفع نحوست این ایام باید به خدا پناه برد. یا روزه گرفت یا دعا کرد، یا مقداری قرآن خواند، و یا صدقه‌ای داد، و یا کاری دیگر از این قبیل کرد. </p> <p>مانند روایت ابن الشیخ که در کتاب مجالس به سند خود از سهل بن یعقوب ملقب به ابی نواس، از امام عسکری (ع) نقل کرده که در ضمن حدیثی گفته است: من به آن حضرت عرضه داشتم: ای سید من در بیشتر این ایام به خاطر آن نحوستها که دارند، و برای دفع وحشتی که انسان از این روزها دارد، و این نحوست و وحشت نمی‌گذارد انسان به مقاصد خود برسد، چه کند؟ لطفا مرا به چیزی که رفع این نگرانی کند دلالت بفرما، برای اینکه گاهی حاجتی ضروری پیش می‌آید، که باید فورا در رفع آن اقدام کرد، و وحشت از نحوست، دست و پا گیر آدم است، چه باید کرد؟ به من فرمود: ای سهل!شیعیان ما همان ولایتی که از ما در دل دارند حرز و حصنشان است، آنها اگر در لجه دریاهای بی‌کران و یا وسط بیابانهای بی سر و ته و یا در بین درندگان و گرگان و دشمنان جنی و انسی قرار گیرند از خطر آنها ایمنند، به خاطر اینکه ولایت ما را در دل دارند، پس بر تو باد که به خدای عز و جل اعتماد کنی و ولایت خود را نسبت به امامان طاهرینت خالص گردانی، آن وقت هر جا که خواستی برو، و هر چه خواستی بکن،  (تا آخر حدیث)<span class="footnote" rel="1" title="بحار الانوار، ج ۵۶، ط جدید، باب ۱۵، ح ۷">*</span>. </p> <p>   <code class="page" rel="19,119"/> و سپس در آخر او را دستور می‌دهد به خواندن مقداری از قرآن و دعا، تا به این وسیله نحوست و شومی را از خود دفع نموده، به دنبال هر هدفی می‌خواهد برود. </p> <p>و در خصال به سند خود از محمد بن ریاح فلاح روایت آورده که گفت: من امام ابو ابراهیم موسی بن جعفر (ع) را دیدم که روز جمعه حجامت می‌کرد، عرضه داشتم: فدایت شوم، چرا روز جمعه حجامت می‌کنید؟ فرمود: من آیة الکرسی خوانده‌ام، تو هم هر وقت خونت هیجان یافت چه شب باشد و چه روز آیة الکرسی بخوان و حجامت کن<span class="footnote" rel="1" title="خصال، ج ۲، ص ۳۹۰، ح ۸۳، و امالی طوسی، ج ۱، ص ۲۸۳، ط نجف اشرف">*</span>. </p> <p>باز در خصال به سند خود از محمد بن احمد دقاق روایت کرده که گفت: نامه‌ای به امام ابو الحسن دوم (ع) نوشتم، و از مسافرت در روز چهارشنبه آخر ماه پرسیدم، در پاسخم نوشتند: کسی که در چهارشنبه آخر ماه علی رغم اهل طیره (و خرافه‌پرستان) مسافرت کند، از هر آفتی ایمن خواهد بود، و از هر گزندی محفوظ مانده، خدا حاجتش را هم بر می‌آورد. </p> <p>همین شخص نوبتی دیگر نامه به آن جناب نوشته از حجامت در چهارشنبه آخر ماه پرسید، و امام (ع) در پاسخش نوشته است: هر کس علی رغم اهل طیره (که به نفوس معتقدند و می‌گویند: النفوس کالنصوص) حجامت کند، خداوند از هر آفتی عافیتش داده، از هر گزندی حفظش می‌کند، و محل حجامتش کبود هم نمی‌شود<span class="footnote" rel="2" title="خصال، ج ۲، ص ۳۸۶، ح ۷۲">*</span> (این جمله اشاره است به رد پاره‌ای از روایات که در آنها آمده: هر کس در روز چهارشنبه آخر ماه و یا هر چهارشنبه حجامت کند محل حجامتش کبود می‌شود و خلاصه عفونت پیدا می‌کند و در بعضی دیگر آمده که ترس آن هست که محل حجامتش عفونت پیدا کند). </p> <p>و در معنای این حدیث روایتی است که در تحف العقول آمده، که حسین بن مسعود گفت: روزی خواستم به حضور ابی الحسن امام هادی (ع) شرفیاب شوم، در آن روز هم انگشتم به سنگ خورد، و هم سواره‌ای به سرعت از من گذشت، و به شانه‌ام زد و شانه‌ام صدمه دید، و هم اینکه وقتی می‌خواستم وارد شوم از بس شلوغ بود لباسم را پاره کردند، با خود گفتم: خدا مرا از شرت حفظ کند چه روز شومی هستی، و چون شرفیاب شدم حضرت فرمود: ای حسن این چه پنداری است؟ تو که همواره دور و بر ما هستی نباید گناهت را گردن کسی که بیگناه است بگذاری. </p> <p>     <code class="page" rel="19,120"/> امام با این گفتار خود عقل مرا بیدار کرد، و فهمیدم که خطا رفته‌ام، عرضه داشتم: ای مولای من، از خدا برایم طلب مغفرت کن، فرمود: ای حسن روزها چه گناهی دارند که شما هر وقت به کیفر اعمالتان می‌رسید آن ناراحتی را به گردن روز گذشته، آن روز را روزی شوم می‌خوانید؟ عرضه داشتم: من به نوبه خود از این گناه و خطا برای ابد استغفار می‌کنم، و همین توبه من است یا بن رسول اللَّه. </p> <p>فرمود: این تنها کافی نیست که شما از تفال به ایام دست بردارید و سودی به حالتان ندارد، چون خدا شما را از این جهت عقاب می‌کند که ایام را به جرمی مذمت کنید که مرتکب نشده‌اند، ای حسن تا حالا متوجه این معنا نشده‌ای که این خدای تعالی است که ثواب و عقاب در دست او است، و اوست که ثواب و عقاب بعضی از کارها را فوری و در همین دنیا داده، و ثواب و عقاب بعضی دیگر را در آخرت می‌دهد؟ عرضه داشتم: بله ای مولای من، فرمود: هیچ وقت تندروی نکنید، و برای ایام هیچ دخالتی در حکم خدای تعالی قائل مشوید، عرضه داشتم: چشم ای مولای من<span class="footnote" rel="1" title="تحف العقول، ص ۳۵۷، ط بیروت">*</span>. </p> <p>و از روایات قبلی هم-که نظایری دارد-استفاده می‌شود که ملاک در نحوست ایام نحس صرفا تفال زدن خود مردم است، چون تفال و تطیر اثری نفسانی دارد، که بیانش می‌آید، ان شاء اللَّه. و این روایات در مقام نجات دادن مردم از شر تفال (و نفوس) است، می‌خواهد بفرماید اگر قوت قلبت به این حد هست که اعتنایی به نحوست ایام نکنی که چه بهتر، و اگر چنین قوت قلبی نداری دست به دامن خدا شو، و قرآنی بخوان و دعایی بکن. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">رواج عقیده به سعادت و نحوست ایام در بین اهل سنت و حمل روایات وارده از طرق شیعه در این باره بر تقیه</span> </h3> <p> بعضی از علما آن روایاتی را که نحوست بعضی از ایام را مسلم گرفته حمل بر تقیه کرده‌اند، و خیلی هم بعید نیست، برای اینکه تفال به زمانها و مکانها و اوضاع و احوال، و شوم دانستن آنها از خصایص عامه است، که خرافاتی بسیار نزد عوام از امت‌ها و طوایف مختلف آنان یافت می‌شود، و از قدیم الایام تا به امروز این خرافات در بین مردمان مختلف رایج بوده، و حتی در بین خواص از اهل سنت در صدر اول اسلام روایاتی بوده که آنها را به رسول خدا  (ص) نسبت می‌دادند، در حالی که احدی جرأت نکرده آنها را رد کند، هم چنان که در کتاب مسلسلات به سند خود از فضل بن ربیع روایت کرده که گفت: روزی با مولایم مامون بودم، خواستیم به سفری برویم، چون روز چهارشنبه بود مامون گفت امروز سفر کردن مکروه است، زیرا من از پدرم رشید شنیدم می‌گفت: از مهدی شنیدم که می‌گفت، از   <code class="page" rel="19,121"/> منصور شنیدم می‌گفت، از پدرم محمد بن علی شنیدم می‌گفت، من از پدرم علی شنیدم می‌گفت، من از پدرم عبد اللَّه بن عباس شنیدم می‌گفت، از رسول خدا (ص) شنیدم می‌فرمود: آخرین چهارشنبه هر ماه روز نحسی است مستمر<span class="footnote" rel="1" title="و بحار، ج ۵۶، ص ۴۶، ح ۱۸">*</span>. </p> <p>و اما روایاتی که دلالت دارد بر سعادت ایامی از هفته و یا غیر هفته، توجیه آنها نیز نظیر اولین توجیهی است که قبلا در اخبار داله بر نحوست ایام بدان اشاره کردیم، برای اینکه در این گونه روایات سعادت آن ایام و مبارک بودنش را چنین تعلیل کرده که چون در فلان روز حوادثی متبرک رخ داده، حوادثی که از نظر دین بسیار مهم و عظیم است، مانند ولادت رسول خدا (ص) و بعثتش، هم چنان که روایت شده که خود آن جناب دعا کرد و عرضه داشت: بار الها روز شنبه و پنجشنبه را از همان صبح برای امتم مبارک گردان<span class="footnote" rel="2" title="خصال، ج ۲، ص ۳۹۴، ح ۹۸">*</span>. </p> <p>و نیز روایت شده که خدای تعالی آهن را در روز سه‌شنبه برای داوود نرم کرد<span class="footnote" rel="3" title="خصال، ج ۲، ص ۳۸۶، ح ۶۹">*</span>. </p> <p>و اینکه رسول خدا (ص) روز جمعه به سفر می‌رفت<span class="footnote" rel="4" title="بحار الانوار، ج ۵۸، ص ۲۷۱، ح ۵۸">*</span>. </p> <p>و اینکه کلمه <em>أحد-یکشنبه</em> یکی از اسمای خدای تعالی است<span class="footnote" rel="5" title="خصال، ص ۲۷۲، ح ۱۴">*</span>. </p> <p>پس از آنچه گذشت هر چند طولانی شد این معنا روشن گردید که اخباری که در باره نحوست و سعادت ایام وارد شده بیش از این دلالت ندارد که این سعادت و نحوست‌به خاطر حوادثی دینی است، که بر حسب ذوق دینی و یا بر حسب تاثیر نفوس یا در فلان روز ایجاد حسن کرده، و یا باعث قبح و زشتی آن شده، و اما اینکه خود آن روز و یا آن قطعه از زمان متصف به میمنت و یا شئامت شود، و تکوینا خواص دیگری داشته باشد، که سایر زمانها آن خواص را نداشته باشد، و خلاصه علل و اسباب طبیعی و تکوینی آن قطعه از زمان را غیر از سایر زمانها کرده باشد از آن روایات بر نمی‌آید، و هر روایتی که بر خلاف آنچه گفتیم ظهور داشته باشد، باید یا حمل بر تقیه کرد و یا به کلی طرح نمود. </p> <h3>2-در سعادت و نحوست کواکب‌ <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">سعادت و نحوست کواکب (از نظر عقل و شرع) </span> </h3> <p>: در این فصل راجع به این مطلب بحث می‌کنیم که آیا اوضاع کواکب آسمانی در سعید بودن و یا نحس بودن حوادث زمین تاثیر دارند یا خیر؟           <code class="page" rel="19,122"/> و گفتار در این بحث از نظر عقل همان گفتاری است که در مساله سعادت و نحوست ایام گذشت، در اینجا نیز راهی برای اقامه برهان بر هیچ طرف نداریم، نه می‌توانیم با برهان، سعادت خورشید و مشتری و قران سعدین را اثبات کنیم، و نه نحوست مریخ و قران نحسین و قمر در عقرب را،  (و نه نفی اینها را). </p> <p>بله منجمین قدیم هند معتقد بودند که حوادث زمین ارتباطی با اوضاع سماوی دارند، و به طور مطلق چه ثوابت آسمان و چه سیاراتش در وضع زمین اثر دارند. و بعضی دیگر از منجمین غیر هند این ارتباط را تنها میان اوضاع سیارات هفتگانه آن روز و حوادث زمین قائل بودند، نه ثوابت، و آن گاه برای اوضاع مختلف آنها آثاری شمرده‌اند که به آنها احکام نجوم می‌گویند، که هر یک از آن اوضاع پیش آید می‌گویند به زودی در زمین چنین و چنان می‌شود. </p> <p>و همین منجمین در باره خود ستارگان اختلاف کرده‌اند: بعضی گفته‌اند: این اجرام موجوداتی هستند دارای نفوسی زنده، و دارای اراده، و کارهایی که می‌کنند به عنوان یک علت فاعلی می‌کنند. و بعضی دیگر گفته‌اند: اجرامی هستند بدون نفس، ولی در عین حال هر اثری که از خود بروز می‌دهند به عنوان یک علت فاعلی بروز می‌دهند. بعضی دیگر گفته‌اند: اصلا علت فاعلی آثار خود نیستند، بلکه زمینه فراهم ساز فعل خدایند و فاعل حوادث خدای تعالی است. جمعی دیگر گفته‌اند: کواکب و اوضاع آن صرفا علامتهایی هستند برای حوادث، و اما خود آنها هیچ کاره‌اند، و حوادث نه فعل آنها است و نه آنها زمینه چین فعل خدا در آن حوادثند. بعضی هم گفته‌اند: اصلا هیچ ارتباطی میان اوضاع کواکب و حوادث زمینی نیست، حتی آن اوضاع علامت حدوث آن حوادث هم نیستند، بلکه عادت خدا بر این جاری شده که فلان حادثه زمینی را مقارن با فلان وضع آسمانی پدید آورد. </p> <p>و هیچ یک از این احکام که گفته شد دائمی و عمومی نیست، و چنان نیست که در هنگام پدید آمدن فلان وضع آسمانی بتوان حکم قطعی کرد به اینکه فلان حادثه زمینی حادث می‌شود، گاهی این پیشگوییها درست در می‌آید، و گاهی هم دروغ می‌شود، و لیکن داستانهای عجیب و حکایات غریبی که از استخراجات این طائفه به ما رسیده، این معنا را مسلم می‌کند که چنان هم نیست که میان اوضاع آسمانی و حوادث زمینی هیچ رابطه‌ای نباشد، بلکه رابطه جزئی هست، اما همانطور که گفتیم رابطه جزئی، نه رابطه صد در صد، و </p><h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">اقسام روایاتی که در این باره وارد شده‌اند</span> </h3> <p> اتفاقا در روایاتی هم که از ائمه معصومین (ع) در این باب آمده، این مقدار تصدیق شده است. <code class="page" rel="19,123"/> بنا بر این، نمی‌توان حکم قطعی کرد به اینکه فلان کوکب یا فلان وضع آسمانی سعد است یا نحس، و اما اصل ارتباط حوادث زمینی با اوضاع آسمانی را هیچ دانشمند اهل بحثی نمی‌تواند انکارش کند، و این مقدار، از نظر دین ضرری به جایی نمی‌رساند حال چه اینکه بگویند این اجرام دارای نفس ناطقه هم هستند، یا این را نگویند، علی ای حال با هیچ یک از ضروریات دینی مخالفت ندارد. </p> <p>مگر اینکه کسی توهم کند که اعتقاد به چنین تاثیری شرک است، چون در حقیقت کسی که ستارگان را در پدید آوردن حوادث زمین مؤثر می‌داند آنها را خالق آن حوادث می‌شمارد، و می‌تواند خلقت حوادث را منتهی به خدای تعالی نسازد. لیکن این توهم صحیح نیست، چون احدی چنین حرفی نزده، حتی وثنی مذهبان از صابئه که کواکب را می‌پرستند چنین ادعایی نکرده‌اند. </p> <p>ممکن است کسی اشکال کند که وقتی ستارگان پدید آورنده حوادث زمینند پس در حقیقت مدبر نظام کون و مستقل در تدبیر آن هستند، در نتیجه دارای ربوبیت هستند، که خود مستوجب معبودیت نیز هست، و این همان شرک در پرستش است، که صابئه ستاره‌پرست بر آنند. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">اقوال منجمین در باره ارتباط کواکب با حوادث زمینی</span> </h3> <p> و اما روایات وارده در اینکه اوضاع ستارگان در سعادت و نحوست اثر دارند و یا ندارند بسیار زیاد و بر چند قسمند: بعضی از آن روایات به ظاهرش مساله سعادت و نحوست را پذیرفته، مانند روایتی که صاحب رسالة الذهبیه در کتاب خود از حضرت رضا (ع) نقل کرده، که فرمود: بدان که جماع با زنان در وقتی که قمر در برج حمل (فروردین) و یا برج دلو (بهمن) است بهتر است، و از آن بهتر وقتی است که قمر در برج ثور (اردیبهشت) باشد، که شرف قمر است<span class="footnote" rel="1" title="بحار الانوار، ج ۵۸، ص ۲۶۸، ح ۵۲">*</span>. </p> <p>و در بحار از نوادر و او به سند خود از حمران از امام صادق (ع) روایت کرده که فرمود: کسی که مسافرت و یا ازدواج کند، در حالی که قمر در عقرب باشد، هرگز خوبی نخواهد دید (تا آخر حدیث)<span class="footnote" rel="2" title="بحار الانوار، ج ۵۸، ص ۲۶۸، ح ۵۵">*</span>. </p> <p>و ابن طاووس در کتاب نجوم از علی (ع) روایت کرده که فرمود: مسافرت کردن در هر ماه وقتی که قمر در محاق است، و همچنین وقتی که در عقرب است خوب     <code class="page" rel="19,124"/> نیست<span class="footnote" rel="1" title="بحار الانوار، ج ۵۸، ص ۲۵۴، ح ۴۲">*</span>. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">حمل آن دسته روایات که بر سعد و نحس بودن بعضی کواکب دلالت دارند بر تقیه و وجوهی دیگر در این باره </span> </h3> <p> و ممکن است امثال این روایات را حمل کنیم بر تقیه که البته دیگران هم اینطور حمل کرده‌اند، و نیز ممکن است حمل شود بر مقارنه این اوقات با تفالی که عامه می‌زنند، هم چنان که عده‌ای از روایات نیز به آن اشعار دارد، چون در آن روایات دستور داده‌اند برای دفع نحوست صدقه دهید، مانند روایتی که راوندی به سند خود از موسی بن جعفر از پدرش از جدش نقل کرده که در حدیثی فرمود: در هر صبحگاه به صدقه‌ای تصدق ده تا نحوست آن روز از تو بر طرف شود، و در هر شامگاه به صدقه‌ای تصدق ده تا نحوست آن شب از تو دور گردد،  (تا آخر حدیث)<span class="footnote" rel="2" title="بحار الانوار، ج ۵۸، ص ۲۵۷، ح ۴۸">*</span>. </p> <p>ممکن هم هست بگوییم: این روایات نظر به ارتباط خاص دارد که بین وضع آسمان و حادثه زمینی به نحو اقتضا هست، نه به نحو علیت. </p> <p>دسته دوم از روایات آن روایاتی است که به کلی تاثیرات نجوم در حوادث را انکار و تکذیب نموده و به شدت از اعتقاد بدان و نیز اشتغال به علم نجوم نهی می‌کند، مانند کلام امیر المؤمنین در نهج البلاغه که می‌فرماید: و المنجم کالکاهن و الکاهن کالساحر و الساحر کالکافر و الکافر فی النار<span class="footnote" rel="3" title="یعنی: منجم مثل کاهن است، و کاهن چون ساحر، و ساحر چون کافر، و کافر هم در آتش است نهج البلاغه فیض الاسلام، خطبه ۷۸، ص ۱۷۷">*</span>. </p> <p>و از اخباری دیگر بر می‌آید که آن را تصدیق کرده، و اجازه داده که در نجوم نظر کنند و فرموده‌اند: نهی از اشتغال به علم نجوم برای این است که مبادا کسی آنها را مستقل در تاثیر بپندارد، و کارش منجر به شرک شود. </p> <p>دسته سوم از آن روایات، احادیثی است که دلالت دارد بر اینکه نجوم در جای خود حق است چیزی که هست اندک از این علم فایده ندارد و زیادش هم به دست کسی نمی‌آید، هم چنان که در کافی به سند خود از عبد الرحمن بن سیابه روایت کرده که گفت: به امام صادق (ع) عرضه داشتم: فدایت شوم، مردم می‌گویند تحصیل علم نجوم حلال نیست، و من این علم را دوست می‌دارم، اگر به راستی مضر به دین من است، دنبالش نروم، چون مرا به چیزی که مضر به دینم باشد حاجتی نیست، و اگر مضر به دینم نیست بفرما، که به خدا قسم خیلی به آن علاقه‌مندم، و خیلی اشتهای تحصیل آن را دارم؟ فرمود: اینطور که مردم       <code class="page" rel="19,125"/> می‌گویند نیست، نجوم ضرری به دینت نمی‌زند، آن گاه فرمود: لیکن شما می‌توانید مختصری از این علم را به دست آورید و یک قسمت از آن را تحصیل کنید، که تازه زیاد همان قسمت را هم نمی‌توانید به دست آورید، و اندکش هم به دردتان نمی‌خورد (تا آخر حدیث)<span class="footnote" rel="1" title="روضه کافی، ج ۸، ص ۱۶۸، ح ۲۳۳">*</span>. </p> <p>و در بحار از کتاب نجوم ابن طاووس از معاویة بن حکیم از محمد بن زیاد از محمد بن یحیی خثعمی روایت کرده که گفت: من از امام صادق (ع) از علم نجوم پرسیدم، که آیا حق است یا نه؟ فرمود: بله حق است. عرضه داشتم: آیا در روی زمین کسی را سراغ دارید که این علم را دارا باشد؟ فرمود: بله، در روی زمین کسی هست که آن را می‌داند<span class="footnote" rel="2" title="بحار الانوار، ج ۵۸، ص ۲۴۹، ح ۳۰">*</span>. </p> <p>و در عده‌ای از روایات آمده که کسی به جز یک خانواده هندی و خانواده‌ای از عرب از آن آگهی ندارد<span class="footnote" rel="3" title="بحار الانوار، ج ۵۸، ص ۲۵۰، ح ۳۴">*</span>. </p> <p>و در بعضی از آن روایات به جای خانواده‌ای از عرب خانواده‌ای از قریش آمده. </p> <p>و این روایات مطلب سابق ما را تایید می‌کند که گفتیم بین اوضاع کواکب و حوادث زمین ارتباطی جزئی هست. </p> <p>بله در بعضی از این روایات آمده که خدای تعالی مشتری را به صورت مردی به زمین فرستاد، و او در زمین به مردی از عجم (غیر عرب) برخورد، و علم نجوم را به او تعلیم کرد، تا آنجا که پنداشت که کاملا فرا گرفته، بعد از او پرسید: حالا ببین مشتری کجا است؟ آن مرد گفت: من ستاره مشتری را در فلک نمی‌بینم، و نمی‌دانم کجا است، مشتری فهمید که او درست نیاموخته او را عقب زد، و دست مردی از هند را گرفته علم نجوم را به او تعلیم داد، تا جایی که پنداشت کاملا یاد گرفته، آن گاه پرسید: حالا بگو ببینم مشتری کجا است؟ او گفت محاسبات من دلالت دارد بر اینکه مشتری خود تو هستی، همین که این را گفت صیحه‌ای زد و مرد، و علم او به اهل بیتش به ارث رسید، و علم نجوم در آن خانواده است<span class="footnote" rel="4" title="نهایه ابن اثیر، ج ۳، ص ۱۵۲">*</span>. ولی این روایت خیلی شباهت دارد به روایات جعلی. </p> <h3>در تفال خوب و بد</h3> <p>: و این تفال را که اگر خیر باشد تفال، و اگر شر باشد تطیر می‌خوانند، عبارت است از استدلال به یکی از حوادث به حادثه‌ای دیگر، که بعدا پدید         <code class="page" rel="19,126"/> می‌آید، و در بسیاری از مواردش مؤثر هم واقع می‌شود، و آنچه را که انتظارش دارند پیش می‌آید، چه خیر و چه شر، چیزی که هست فال بد زدن مؤثرتر از فال خیر زدن است (و این تاثیر مربوط به آن چیزی که با آن فال می‌زنند نیست، مثلا صدای کلاغ و جغد نه اثر خیر دارد و نه اثر شر بلکه)، این تاثیر مربوط است به نفس فال زننده، حال ببینیم در شرع در باره این مطلب چه آمده؟ قبل از این رسیدگی باید بگوییم که: اسلام بین فال خوب و فال بد فرق گذاشته، دستور داده مردم همواره فال نیک بزنند، و از تطیر یعنی فال بد زدن نهی کرده، و خود این دستور شاهد بر همان است که گفتیم اثری که در تفال و تطیر می‌بینیم مربوط به نفس صاحب آن است. </p> <p>اما در باره تفال در روایاتش این جمله از رسول خدا (ص) نقل شده که فرموده: تفالوا بالخیر تجدوه-همواره فال نیک بزنید تا آن را بیابید . </p> <p>و نیز از آن بزرگوار نقل شده که بسیار تفال می‌زده، هم چنان که در داستان حدیبیه دیدیم که وقتی سهیل بن عمرو از طرف مشرکین مکه آمد رسول خدا (ص) فرمود: حالا دیگر امر بر شما سهل و آسان شد<span class="footnote" rel="1" title="بحار الانوار، ج ۲۰، ص ۳۳۳">*</span>. </p> <p>و نیز در داستان نامه نوشتنش به خسرو پرویز آمده که وی را دعوت به اسلام کرد، و او نامه آن جناب را پاره کرد و در جواب نامه مشتی خاک برای آن حضرت فرستاد، حضرت همین عمل را به فال نیک گرفت و فرمود: به زودی مسلمانان خاک او را مالک می‌شوند<span class="footnote" rel="2" title="بحار الانوار، ج ۲۰، ص ۳۸۱، ح ۷">*</span> و این گونه تفال‌ها را در بسیاری از مواقفش داشته. </p> <p>و اما تطیر و فال بد زدن را در بسیاری از موارد، قرآن کریم از امت‌های گذشته نقل کرده که آن امت‌ها به پیامبر خود گفتند ما تو را شوم می‌دانیم، و فال بد به تو می‌زنیم و به همین جهت به تو ایمان نمی‌آوریم، و آن پیامبر در پاسخشان گفته که: تطیر، حق را ناحق و باطل را حق نمی‌کند و کارها همه به دست خدای سبحان است، نه به دست فال، که خودش مالک خودش نیست تا چه رسد به اینکه مالک غیر خودش باشد و اختیار خیر و شر و سعادت و شقاوت دیگران را در دست داشته باشد، از آن جمله فرموده: <span class="aya" rel="36_18-19" data-words="1-16">قالوا إنا تطیرنا بکم لئن لم تنتهوا لنرجمنکم و لیمسنکم منا عذاب ألیم، قالوا طائرکم معکم</span><span class="footnote" rel="3" title="گفتند ما شما را به فال بد گرفته‌ایم، اگر دست از دعوت خود بر ندارید سنگسارتان می‌کنیم، و به طور قطع از ما به شما عذابی دردناک خواهد رسید گفتند: این شئامت با خود شما است سوره یس، آیه ۱۸ و ۱۹">*</span> یعنی آن چیزی که شر را به سوی       <code class="page" rel="19,127"/> شما می‌کشاند با خود شما است نه با ما، و نیز فرموده: <span class="aya" rel="27_47" data-words="1-10">قالوا اطیرنا بک و بمن معک قال طائرکم عند الله</span><span class="footnote" rel="1" title="گفتند ما به تو و به آنکه همراه تو است فال بد زده‌ایم، او گفت طائر و سرنوشت بدتان نزد خداست سوره نمل، آیه ۴۷">*</span> یعنی آن چیزی که خیر و شر شما به وسیله آن به شما می‌رسد نزد خداست، و این خداست که در میان شما تقدیر می‌کند آنچه را که می‌کند، نه من و نه این همراه من، ما مالک هیچ چیزی نیستیم. این چند شاهد از قرآن کریم بود. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">بیان اینکه تاثیر تفال و تطیر مربوط به حالت نفسانی کسی است که تفال و تطیر می‌کند</span> </h3> <p> و اما در روایات اخبار بسیار زیادی در نهی از آن و اینکه برای دفع شومی آن بی‌اعتنایی نموده و به خدا توکل کنید، و به دعا متوسل شوید، رسیده، و این روایات نیز بیان گذشته ما را تایید می‌کند، که گفتیم: تاثیر تفال و تطیر مربوط به نفس صاحب آن است، از آن جمله در کافی به سند خود از عمرو بن حریث روایت کرده که گفت: امام صادق  (ع) فرمود: طیره و فال بد زدن را اگر سست بگیری و به آن بی‌اعتنا باشی و چیزی نشماری سست می‌شود، و اگر آن را محکم بگیری محکم<span class="footnote" rel="2" title="روضه کافی، ج ۸، ص ۱۶۹، ح ۲۳۵">*</span> می‌گردد<span class="footnote" rel="3" title="خود اینجانب تجربه کرده‌ام کسانی که سیزده را نحس می‌دانند اگر سیزده بدر نروند به طور جدی صدمه می‌خورند، و یا اگر در کاری که می‌خواهند شروع کنند کسی عطسه بزند، و این را بطور جدی علامت آن بدانند که این کار صدمه دارد، اگر به آن کار اقدام کنند سخت صدمه می‌خورند، و کسانی که هیچ اعتنایی به سیزده و عطسه ندارند هیچ ضرری نمی‌بینند &lt;em&gt;مترجم&lt;/em&gt; ">*</span>. پس دلالت این حدیث بر اینکه فال چیزی نیست هر چه هست اثر نفس خود آدمی است بسیار روشن است. </p> <p>و نظیر این روایت حدیثی است که از طرق اهل سنت نقل شده که فرمود: سه چیز است که احدی از آن سالم نیست، یکی طیره است، و دوم حسد و سوم ظن. پرسیدند: پس ما باید چه کار کنیم؟ فرمود: وقتی فال بد زدی بی‌اعتنایی کن و برو، و چون دچار حسد شدی در درون بسوز ولی ترتیب اثر عملی مده و ظلم مکن، و چون ظن بد به کسی بردی در پی تحقیق برمیا،  (و یا ظن خودت را مپذیر)<span class="footnote" rel="4" title="روضه کافی، ص ۲۶۱، ح ۴۹۳">*</span>. </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">نهی از فال بد زدن و توصیه به توکل بر خدا در موارد تطیر</span> </h3> <p> و نیز در این معنا روایت کافی است که از قمی از پدرش از نوفلی از سکونی از امام صادق (ع) نقل کرده که فرمود: رسول خدا (ص) فرمود: کفاره         <code class="page" rel="19,128"/> فال بد زدن توکل به خداست<span class="footnote" rel="1" title="روضه کافی، ج ۸، ص ۱۷۰، ح ۲۳۶">*</span> (تا آخر حدیث) و جهتش روشن است، برای اینکه معنای توکل این است که تاثیر امر را به خدای تعالی ارجاع دهی، و تنها او را مؤثر بدانی، و وقتی چنین کردی دیگر اثری برای فال بد نمی‌ماند تا از آن متضرر شوی. </p> <p>و در معنای این حدیث روایتی است که از طرق اهل سنت نقل شده، و به طوری که در کتاب نهایه ابن اثیر آمده فرموده: طیره شرک است، و هیچ یک از ما خالی از طیره نیستیم، و لیکن خدای تعالی اثر آن را به وسیله توکل خنثی می‌کند<span class="footnote" rel="2" title="نهایه ابن اثیر، ج ۳، ص ۱۵۲">*</span>. </p> <p>و باز در معنای حدیث سابق روایتی است که از موسی بن جعفر (ع) نقل شده که فرمود: آنچه برای مسافر در راه سفرش شوم است هفت چیز است:1-اینکه کلاغی از طرف دست راستش بانگ بر آورد 2-اینکه سگی جلو او در آید و دم خود افراشته باشد 3-اینکه گرگی گرسنه و درنده در روی او زوزه بکشد، در حالی که روی دم نشسته باشد، و سپس سه مرتبه دم خود را بلند کند و بخواباند 4-اینکه آهویی پیدا شود، و از طرف راست او به طرف چپش بگریزد 5-اینکه جغدی بانگ بر آورد 6-اینکه زنی با موی جو گندمی در برابرش قرار گیرد و چشمش بصورتش افتد 7-اینکه الاغ عضبان یعنی گوش بریده (و یا بینی بریده) ای ببیند، پس اگر از دیدن اینها در دل احساس دلواپسی کرد بگوید: اعتصمت بک یا رب من شر ما اجد فی نفسی-پروردگارا از شر آنچه در دل خود احساس می‌کنم به تو پناه می‌برم  که اگر این را بگوید از شر آن محفوظ می‌ماند<span class="footnote" rel="3" title="بحار الانوار، ج ۵۵، ص ۳۲۵، ح ۱۵">*</span>. </p> <p>و این خبر آن طور که در بحار الانوار آمده به همان عبارت در کافی<span class="footnote" rel="4" title="روح المعانی، ج ۲۷، ص ۸۱">*</span> و خصال<span class="footnote" rel="5" title="روح المعانی، ج ۲۷، ص ۸۱">*</span> و محاسن<span class="footnote" rel="6" title="محاسن، ص ۳۴۸، ح ۲۱">*</span> و فقیه<span class="footnote" rel="7" title="فقیه، ج ۲، ص ۱۷۵، ح ۱۵">*</span> نیز آمده، ولی با عبارتی که ما نقل کردیم در بعضی از نسخه‌های فقیه آمده است. </p> <p>بحث دیگری هست که آن نیز ملحق به این بحث‌هایی است که گذشت و همه حرفهایی که زده شد در آن بحث نیز می‌آید، و آن بحث از سایر اموری است که در نظر عامه               <code class="page" rel="19,129"/> مردم، شوم و نحس است، مانند شنیدن یک بار عطسه در هنگام تصمیم گرفتن بر کاری از کارها<span class="footnote" rel="1" title="که اینگونه امور از حد شمار بیرون است، زیرا هر طایفه‌ای و اهل هر محلی برای خود تطیرهایی دارد، که شاید در بین مردم سایر محلها نباشد &lt;em&gt;مترجم&lt;/em&gt; ">*</span>، و در روایات از تطیر به آنها نهی شده، و دستور داده‌اند که در برخورد با آنها به خدا توکل کنید، و روایات این امور در ابواب مختلفی متفرق است، مثلا در حدیثی نبوی که از طریق شیعه و سنی نقل شده آمده که: رسول خدا (ص) فرمود: عدوی، طیره، هامه، شوم، صفر، رضاع بعد از فصال، تعرب بعد از هجرت، روزه از سخن در یک شبانه روز، طلاق قبل از نکاح، عتق قبل از ملک و یتیمی بعد از بلوغ، در اسلام نیست<span class="footnote" rel="2" title="روضه کافی، ج ۸، ص ۱۶۹، ح ۲۳۴">*</span>. </p> <p>و مراد از <em>عدوی</em> سرایت مرضهای مسری مانند جرب، وبا، آبله و امثال آن است، چون کلمه عدوی مانند کلمه <em>اعداء</em> مصدر و به معنای تجاوز است، و منظور از اینکه فرموده: عدوی در اسلام نیست، به طوری که از مورد روایت استفاده می‌شود این است که: ما خود واگیری را عامل مستقل بیماری بدانیم، به طوری که خدای تعالی و مشیت او در آن هیچ دخالتی نداشته باشد. </p> <p>و مراد از <em>هامه</em> یک اعتقاد خرافی در بین مشرکین و اهل جاهلیت است که معتقد بودند اگر کسی کشته شود روحش به شکل مرغی در می‌آید، و در قبر او لانه می‌کند، و همواره می‌نالد، و از عطش شکوه می‌کند، تا انتقامش را از قاتلش بگیرند. و مراد از <em>صفر</em> ، سوت زدن در هنگام آب دادن به حیوان است، و رضاع بعد از فصال یعنی طفل را بعد از آنکه از شیر گرفتند دوباره شیرخوارش کنند. و تعرب بعد از هجرت به معنای بازگشتن به زندگی بدوی است بعد از آنکه از آنجا مهاجرت کرده (و این کنایه است از کفر بعد از اسلام). </p> <h3> <span class="title" rel="54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">بیان</span> </h3> <h3> <span class="title" rel="54_23 54_9 54_10 54_11 54_12 54_13 54_14 54_15 54_16 54_17 54_18 54_19 54_20 54_21 54_22 54_24 54_25 54_26 54_27 54_28 54_29 54_30 54_31 54_32 54_33 54_34 54_35 54_36 54_37 54_38 54_39 54_40 54_41 54_42">مقصود از تکذیب قوم ثمود به <em>نذر</em> </span> </h3> <p> <span class="aya" rel="54_23" data-words="1-3">کذبت ثمود بالنذر</span> در کلمه <em>نذر</em> سه احتمال هست: احتمال اول اینکه: به قول بعضی‌ها مصدر باشد که در این صورت معنای آیه این می‌شود که: قوم ثمود انذار پیامبرشان صالح (ع) را تکذیب کردند. </p> <p>احتمال دوم اینکه: جمع نذیر باشد، البته نذیر به معنای منذر، که در این صورت معنا چنین می‌شود: قوم ثمود همه منذران یعنی همه انبیا را تکذیب کردند، چون تکذیب یک پیامبر تکذیب همه انبیا است، به خاطر اینکه رسالت همه یکی است، و اختلافاتی در رسالت آنان     <code class="page" rel="19,130"/> نیست و بنا بر این، آیه مورد بحث در معنای آیه‌ <span class="aya" rel="26_141" data-words="1-3">کذبت ثمود المرسلین</span><span class="footnote" rel="1" title="قوم ثمود رسولان (خدا) را تکذیب کردند سوره شعراء، آیه ۱۴۱">*</span> خواهد بود. </p> <p>احتمال سوم اینکه: جمع نذیر به معنای انذار باشد، که برگشت آن به یکی از دو معنای قبلی خواهد بود، زیرا در این صورت یا آیه را معنا می‌کنیم به اینکه ثمود انذارهای صالح را تکذیب کردند، که این همان معنای اول است. و یا می‌گوییم: قوم ثمود انذار صالح و انذار آن پیامبر دیگر و آن دیگر و بالأخره انذارهای همه انبیا را تکذیب کردند، که در این صورت همان معنای دوم خواهد بود. </p> <p><code class="aya" rel="54_24"/> <span class="aya" rel="54_24" data-words="1-12">فقالوا أ بشرا منا واحدا نتبعه إنا إذا لفی ضلال و سعر</span> <span class="phrase">این جمله تفریع و نتیجه‌گیری از تکذیب در جمله قبلی است، و کلمه <em rel="fa_54_24_11-11" data-sentence="62:421">سعر</em> جمع سعیر به معنای آتش شعله‌ور است، احتمال هم دارد به معنای جنون باشد، و این احتمال با سیاق مناسب‌تر است، و ظاهرا مراد از کلمه <em>واحد</em> واحد عددی باشد، و معنای آیه این است که: قوم ثمود پیامبر خود صالح را تکذیب کرده، گفتند: آیا بشری را که از نوع خود ما یک نفر تک و تنها است، نه نیرویی دارد و نه جمعیتی با او است، پیروی کنیم؟ راستی اگر کار ما بدینجا بکشد خیلی بیچاره هستیم، و به ضلالتی عجیب و جنونی غریب دچار گشته‌ایم.</span> </p> <p>در نتیجه این سخن توجیهی است از قوم ثمود برای پیروی نکردن از صالح، و از آن بر می‌آید که قوم نامبرده عادت کرده بودند از کسی پیروی کنند که مانند ملوک و اعاظم قوم دارای نیرو و جمعیت باشند و صالح که یک نفر بی‌عده و عده بود ایشان را دعوت می‌کرد به اینکه او را اطاعت کنند، و اطاعت عظما و بزرگان خود را رها سازند، هم چنان که همین معنا را در جای دیگر از قول خود صالح (ع) حکایت کرده که گفت: <span class="aya" rel="26_150-151" data-words="1-9">فاتقوا الله و أطیعون، و لا تطیعوا أمر المسرفین</span><span class="footnote" rel="2" title="پس از خدا پروا کنید، و به اطاعت من درآیید، و دستور اسرافگران را پیروی مکنید سوره شعراء، آیه ۱۵۰ و ۱۵۱">*</span>. </p> <p>و اگر کلمه <em>واحد</em> را به معنای واحد نوعی بگیریم، معنای آیه چنین می‌شود: آیا بشری را که خود یکی از ما است، یعنی او نیز مثل ما و از نوع ما است پیروی کنیم؟ که در این صورت آیه بعدی مفسر این آیه می‌شود. </p> <p><code class="aya" rel="54_25"/> <span class="aya" rel="54_25" data-words="1-10">أ ألقی الذکر علیه من بیننا بل هو کذاب أشر</span> این استفهام نیز مانند استفهام سابق انکاری است، و معنای آیه این است که: آیا از میان همه ما وحی تنها بر او نازل شده، و او به این امتیاز مختص گشته، با اینکه هیچ فضیلتی     <code class="page" rel="19,131"/> بر ما ندارد؟ نه، چنین چیزی هرگز شدنی نیست، و اینکه تعبیر به القاء ذکر کرد، و نفرمود  ا انزل الذکر علیه و یا تعبیری نظیر آن، برای این بوده که بفهماند چطور یک مرتبه و به عجله چنین شد-اینطور گفته‌اند<span class="footnote" rel="1" title="روح المعانی، ج ۲۷، ص ۸۸">*</span>. </p> <p>احتمال هم دارد منظور این نباشد که چرا او به چنین خصیصه‌ای اختصاص یافته، بلکه منظور این باشد که چرا ما مثل او مورد وحی قرار نگیریم؟ وقتی بنا باشد که وحی به یک انسان که مانند سایر انسانها است ممکن باشد، باید نزول آن بر همه جایز و ممکن باشد، پس چه معنا دارد که تنها بر او چیزی نازل شود، که می‌تواند بر همه نازل گردد، در نتیجه آیه شریفه نظیر آیه در سوره شعراء است، که می‌فرماید: <span class="aya" rel="26_154" data-words="1-5">ما أنت إلا بشر مثلنا</span><span class="footnote" rel="2" title="تو نیستی بجز بشری مثل ما، سوره شعراء، آیه ۱۵۴">*</span>. </p> <p> <span class="aya" rel="54_25" data-words="7-10">بل هو کذاب أشر</span> - <em>کذاب</em> یعنی دروغ‌پرداز، و <em>أشر</em> یعنی پر افاده و متکبر. </p> <p>می‌گویند: او می‌خواهد بدین وسیله بر ما بزرگی کند. </p> <p><code class="aya" rel="54_26"/> <span class="aya" rel="54_26" data-words="1-5">سیعلمون غدا من الکذاب الأشر</span> این جمله حکایت کلام خدای تعالی است به صالح (ع) همانطور که دو آیه بعد هم دنبال همین کلام است. </p> <p>و منظور از کلمه <em>غد-فردا</em> عاقبت است،  (مثل اینکه به فارسی هم می‌گوییم فردا که پیر شدی چنین و چنان می‌شود در عربی هم می‌گویند با امروز فردایی است) و خدای تعالی در این جمله اشاره می‌کند به عذابی که به زودی بر آنان نازل می‌شود، و آن وقت به عیان می‌دانند که کذاب و أشر، صالح است یا ایشان؟ ! <code class="aya" rel="54_27"/> <span class="aya" rel="54_27" data-words="1-8">إنا مرسلوا الناقة فتنة لهم فارتقبهم و اصطبر</span> <span class="phrase">این آیه در مقام تعلیل همان خبری است که داد، و فرمود: به زودی عذاب بر آنان نازل می‌شود، و مفاد این تعلیل این است که: اینکه گفتیم به زودی عذاب بر ایشان نازل می‌شود، علتش این است که ما بنا داریم چنین و چنان کنیم، و کلمه <em rel="fa_54_27_4-4" data-sentence="217:30">فتنه</em> به معنای امتحان و ابتلاء است.</span> </p> <p>و معنای آیه این است که: ما-بر طریقه اعجاز-و به عنوان امتحان ایشان، ماده شتری را که درخواست کرده‌اند خواهیم فرستاد، ایشان را منتظر بگذار، و بر آزار و اذیتشان صبر کن. </p> <p>     <code class="page" rel="19,132"/><code class="aya" rel="54_28"/> <span class="aya" rel="54_28" data-words="1-9">و نبئهم أن الماء قسمة بینهم کل شرب محتضر</span> <span class="phrase">ضمیر جمع اولی به قوم ثمود و ناقه هر دو بر می‌گردد، و اگر نفرمود: <em rel="fa_54_28_2-2" data-sentence="65:127">نبئهما</em>  از باب غلبه دادن جانب قوم بوده، و کلمه <em rel="fa_54_28_5-5" data-sentence="163:73">قسمت</em> به معنای مقسوم است، و کلمه <em rel="fa_54_28_8-8" data-sentence="246:33">شرب</em>  به معنای سهمی از نوشیدن آب است.</span> </p> <p>و معنای آیه این است که: به قوم خود خبر بده که بعد از آنکه ما ناقه را فرستادیم آب محل بین قوم و بین ناقه تقسیم شده است، هر یک از دو طرف از سهم خودش بهره بگیرد، مردم در هنگام شرب خود بر سر آب حاضر شوند، و ناقه هم در هنگام شرب خودش حاضر شود، و در این باره در جای دیگر فرموده: <span class="aya" rel="26_155" data-words="1-10">قال هذه ناقة لها شرب و لکم شرب یوم معلوم</span><span class="footnote" rel="1" title="گفت: اینک ناقه‌ای است که برای آن شربی، و برای شما شرب روزی است که باید معین شود سوره شعراء، آیه ۱۵۵">*</span>. </p> <p><code class="aya" rel="54_29"/> <span class="aya" rel="54_29" data-words="1-4">فنادوا صاحبهم فتعاطی فعقر</span> <span class="phrase">منظور از صاحب قوم ثمود، همان شخصی است که ناقه را کشت، و کلمه <em rel="fa_54_29_3-3" data-sentence="61:59">تعاطی</em>  که مصدر فعل <em rel="fa_54_29_3-3" data-sentence="130:31">تعاطی</em> است به معنای دست بکار شدن است.</span> </p> <p>و معنای آیه این است که: قوم ثمود قاتل ناقه را صدا زدند، پس او دست بکار شد، و ناقه را پی کرد و کشت. </p> <p><code class="aya" rel="54_30"/><code class="aya" rel="54_31"/> <span class="aya" rel="54_30-31" data-words="1-13">فکیف کان عذابی و نذر، إنا أرسلنا علیهم صیحة واحدة فکانوا کهشیم المحتظر</span> <span class="phrase">کلمه <em rel="fa_54_31_8-8" data-sentence="5:231">محتظر</em> به معنای صاحب حظیره است، یعنی چهار دیواری که برای دامداری ساخته می‌شود (و به زبان فارسی آن را قلعه و یا بهاربند گویند) و <em rel="fa_54_31_7-8" data-sentence="182:90">هشیم محتظر</em> درختهای خشکیده و مانند آن است، که صاحب حظیره آن را برای مصرف کردن در قلعه خود جمع می‌کند.</span> </p> <p>و معنای آیه روشن است، می‌فرماید فقط یک صیحه بر آنان فرستادیم، و همگی مانند چوب خشک رویهم ریختند. </p> <p><code class="aya" rel="54_32"/> <span class="aya" rel="54_17" data-words="1-3">و لقد یسرنا...</span> تفسیر این آیه گذشت. </p> <p><code class="aya" rel="54_33"/> <span class="aya" rel="54_33" data-words="1-4">کذبت قوم لوط بالنذر</span> تفسیر این آیه نیز در نظیر آن گذشت. </p> <p>   <code class="page" rel="19,133"/><code class="aya" rel="54_34"/> <span class="aya" rel="54_34" data-words="1-9">إنا أرسلنا علیهم حاصبا إلا آل لوط نجیناهم بسحر</span> <span class="phrase">کلمه <em rel="fa_54_34_4-4" data-sentence="5:123">حاصب</em> به معنای بادی است که با خود، ریگ و سنگ بیاورد، و مراد از آن، بادی است که بر قوم لوط مسلط شد، و سجیل منضود بر سر آنان ریخت.</span> </p> <p><span class="phrase">در مجمع البیان می‌گوید: کلمه <em rel="fa_54_34_9-9" data-sentence="29:354">سحر</em> زمانی که نکره باشد (و با تنوین استعمال شود) به معنای سحری از سحرها است، در این حال گفته می‌شود رأیت زیدا سحرا من الاسحار-من زید را در سحری از سحرها دیدم ولی هنگامی که منظورت از آن سحر همین امروز باشد (بدون تنوین استعمال می‌شود) مثلا می‌گویی <em>أتیته بسحر</em> و <em>أتیته سحر</em><span class="footnote" rel="1" title="مجمع البیان، ج ۹، ص ۱۹۲">*</span>.</span> و معنای آیه روشن است. </p> <p><code class="aya" rel="54_35"/> <span class="aya" rel="54_35" data-words="1-7">نعمة من عندنا کذلک نجزی من شکر</span> <span class="phrase">کلمه <em rel="fa_54_35_1-1" data-sentence="5:249">نعمة</em> مفعول له برای فعل <em rel="fa_54_34_8-8" data-sentence="78:214">نجیناهم</em> است، و معنی مجموع فعل و مفعولش این است که: ما ایشان را نجات دادیم، برای اینکه این نجات نعمتی باشد از ناحیه ما، نعمتی که ایشان را بدان اختصاص دادیم، چون ایشان نسبت به ما شاکر بودند، و جزای شکر در درگاه ما نجات است.</span> </p> <p><code class="aya" rel="54_36"/> <span class="aya" rel="54_36" data-words="1-6">و لقد أنذرهم بطشتنا فتماروا بالنذر</span> ضمیر فاعلی در جمله <em>أنذرهم</em> به لوط بر می‌گردد، و معنای جمله این است که: لوط ایشان را انذار کرد. و <span class="phrase">کلمه <em rel="fa_54_36_4-4" data-sentence="5:186">بطشه</em> به معنای گرفتن و دستگیر کردن با شدت است، و کلمه <em>تماری</em> که مصدر فعل <em>تماری</em> است به معنای اصرار بر جدال، و طرف را به شک انداختن است، و کلمه <em>نذر</em> به معنای انذار است.</span> </p> <p>و معنای آیه این است که: سوگند می‌خورم که لوط قوم خود را از دستگیر کردن به شدت ما زنهار داد، ولی آنها با وی در انذار و زنهارش مجادله کردند. </p> <p><code class="aya" rel="54_37"/> <span class="aya" rel="54_37" data-words="1-11">و لقد راودوه عن ضیفه فطمسنا أعینهم فذوقوا عذابی و نذر</span> منظور از مراوده قوم لوط از میهمانان او این است که از او خواسته‌اند میهمانان خود را که همان فرشتگان باشند تسلیم ایشان کند، و منظور از طمس دیدگان ایشان محو دیدگان ایشان است، و در جمله‌ <span class="aya" rel="54_37" data-words="8-8">فذوقوا...</span> التفاتی از غیبت به خطاب شده، چون در اول آیه قوم لوط غایب فرض شده بودند، و در این جمله روی سخن به خود آنان کرده، می‌فرماید: پس بچشید عذاب مرا، و غرض از این التفات این بوده که بیشتر توبیخشان کرده باشد، و کلمه   <code class="page" rel="19,134"/> <em>نذر</em> مصدری است به معنای اسم مفعول (البته مفعول به) یعنی آن چیزی که مردم را با آن انذار می‌کنند، و آن عبارت است از عذاب، و معنای آیه روشن است. </p> <p><code class="aya" rel="54_38"/> <span class="aya" rel="54_38" data-words="1-6">و لقد صبحهم بکرة عذاب مستقر</span> <span class="phrase">در مجمع البیان می‌گوید: کلمه <em rel="fa_54_38_4-4" data-sentence="29:183">بکرة</em> ظرف زمان است، حال اگر ظرفی معین و شناخته شده باشد، مثلا منظورت از این کلمه، صبح همین امروزت باشد، می‌گویی: أتیته بکرة و غدوة بدون تنوین-هر چند که گاهی همین نکره را نیز تنوین می‌دهند.</span> و مراد از  <em>استقرار عذاب</em> وقوع عذاب بر ایشان و دست بر نداشتن از ایشان است<span class="footnote" rel="1" title="مجمع البیان، ج ۹، ص ۱۹۲">*</span>. </p> <p> <span class="aya" rel="54_21" data-words="1-3">فکیف کان عذابی</span>... <span class="aya" rel="54_22" data-words="7-8">من مدکر</span><span class="footnote" rel="2" title="در اینجا ظاهرا خطای قلمی رخ داده و مرحوم علامه به جای این که به-تفسیر آیات ۳۹ و ۴۰  (فذوقوا عذابی من مدکر) بپردازد، آیات ۱۶ و ۱۷ را تکرار نموده در صورتی که تفسیر این آیات در سابق ذکر شده">*</span> تفسیر این آیات در سابق گذشت. </p> <p><code class="aya" rel="54_41"/><code class="aya" rel="54_42"/> <span class="aya" rel="54_41-42" data-words="1-13">و لقد جاء آل فرعون النذر، کذبوا بآیاتنا کلها فأخذناهم أخذ عزیز مقتدر</span> در اینجا نیز منظور از کلمه <em>نذر</em> انذار است نه اینکه جمع نذیر باشد، و اگر جمله <span class="aya" rel="54_42" data-words="1-2">کذبوا بآیاتنا</span> را بدون واو آورد، و در نتیجه عطف به ما قبل نکرد، برای این بود که این جمله پاسخی بود از سؤالی تقدیری، گویا بعد از آنکه فرمود: آل فرعون هم انذار شدند ، کسی پرسیده: خوب آنها چه کردند؟ در پاسخ فرموده: <span class="aya" rel="54_42" data-words="1-2">کذبوا بآیاتنا</span> -آیات ما را تکذیب کردند و آن گاه نتیجه گرفته که به همین جهت ما ایشان را بگرفتیم، گرفتن سلطانی عزیز و مقتدر . </p> <h3>بحث روایتی‌ <span class="title" rel="54_12 54_13 54_11 54_29 54_40 54_37 54_9 54_10 54_14 54_15 54_16 54_17 54_18 54_19 54_20 54_21 54_22 54_23 54_24 54_25 54_26 54_27 54_28 54_30 54_31 54_32 54_33 54_34 54_35 54_36 54_38 54_39 54_41 54_42"> (چند روایت در ذیل برخی آیات گذشته) </span> </h3> <p> در روح المعانی در ذیل آیه‌ <span class="aya" rel="54_40" data-words="1-5">و لقد یسرنا القرآن للذکر</span> می‌گوید: ابن ابی حاتم از ابن عباس روایت کرده که گفت: اگر نبود که خدای تعالی خواندن قرآن را بر زبان آدمیان آسان کرد، هرگز احدی از خلایق نمی‌توانست لب به کلام خدا بگشاید<span class="footnote" rel="3" title="فروع کافی، ج ۵، ص ۵۴۶، ذیل ح ۶">*</span>. </p> <p>و نیز گفته: دیلمی در روایتی که سند آن را تا انس ذکر نکرده، نظیر این معنا را از انس نقل کرده، آن گاه خود دیلمی گفته: بعید نیست که خبر انس اگر صحیح باشد تفسیر آیه نبوده، بلکه مطلبی بوده که خودش در ذیل این آیه گفته است<span class="footnote" rel="4" title="تفسیر روح المعانی، ج ۲۷، ص ۸۴">*</span>. </p> <p>       <code class="page" rel="19,135"/> مؤلف: بعید هم نیست که مراد همان معنای دومی باشد که ما در تفسیر آیه ذکر کردیم. </p> <p>و <span class="phrase">در تفسیر قمی در ذیل آیه‌ <span class="aya" rel="54_11" data-words="1-5">ففتحنا أبواب السماء بماء منهمر</span> می‌گوید: کلمه  <em rel="fa_54_11_5-5" data-sentence="125:510">منهمر</em> به معنای ریختن آب است، نه باراندن قطره‌های باران، و در ذیل جمله‌ <span class="aya" rel="54_12" data-words="1-6">و فجرنا الأرض عیونا فالتقی الماء</span> گفته یعنی آب آسمان و آب زمین بهم پیوستند، <span class="aya" rel="54_12-13" data-words="7-12">علی أمر قد قدر، و حملناه</span> یعنی ما نوح را <span class="aya" rel="54_13" data-words="3-7">علی ذات ألواح و دسر</span> بر آن مرکبی که دارای تخته‌ها و میخها بود سوار کردیم، یعنی بر کشتی نشاندیم<span class="footnote" rel="1" title="تفسیر قمی، ج ۲، ص ۳۴۱">*</span>.</span> </p> <p>و نیز در همان کتاب در ذیل آیه‌ <span class="aya" rel="54_29" data-words="1-2">فنادوا صاحبهم</span> گفته یعنی قدار، همان کسی که ناقه را پی کرد. و در معنای هشیم گفته یعنی گیاه خشک و تر<span class="footnote" rel="2" title="تفسیر قمی، ج ۲، ص ۳۴۲">*</span>. </p> <p>و <span class="phrase">در کافی به سند خود از ابی یزید از ابی عبد اللَّه روایت کرده که در ضمن حدیثی که داستان لوط را نقل کرده فرموده: پس قوم لوط با او به مکابره و زورگویی پرداختند، تا آنکه داخل خانه‌اش شدند، جبرئیل به لوط بانگ زد که رهاشان کن، همین که داخل شدند جبرئیل با انگشت خود اشاره‌ای به آنان کرد، همه کور شدند، اینجاست که خدای تعالی می‌فرماید: <em rel="fa_54_37_6-7" data-sentence="327:78">فطمسنا اعینهم</em><span class="footnote" rel="3" title="تفسیر روح المعانی، ج ۲۷، ص ۸۴">*</span>.</span> </p> 
