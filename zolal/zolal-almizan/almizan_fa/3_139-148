<h3 class="ayas">سوره آل‌عمران آیه‌های ۱۳۹ تا ۱۴۸</h3><code class="section" rel="3_139-148"/><h3>ترجمه آیات</h3> <p> <span class="trans" rel="3_139">شما مسلمانان نه در کار دین سستی کنید و نه از فوت غنیمت و متاع دنیا اندوهناک باشید زیرا شما فاتح و پیروزمندترین مردم و بلندمرتبه‌ترین ملل دنیا هستید اگر در ایمان خود ثابت و استوار باشید.  «۱۳۹» </span><span class="trans" rel="3_140">اگر به شما (در جنگ احد) آسیبی رسید، به دشمنان شما نیز (در بدر) شکست و آسیب سخت نصیب شد، همانگونه که آنها مقاومت کردند شما نیز باید مقاومت کنید این روزگار را به اختلاف احوال  (گاهی فتح و غلبه و گاه شکست و مغلوبیت) میان خلایق می‌گردانیم که مقام اهل ایمان به امتحان معلوم شود-تا از شما مؤمنان آن را که ثابت در دین است (مانند علی <em>ع</em>) گواه دیگران کند، و خداوند ستمکاران را دوست ندارد.  «۱۴۰» </span><span class="trans" rel="3_141">و تا آنکه (به این اختلاف نیک و بد روزگار) اهل ایمان را از هر عیب و نقص پاک و کامل کند و کافران را به کیفر ستم‌کاری محو و نابود گرداند.  «۱۴۱» </span><span class="trans" rel="3_142">گمان می‌کنید به بهشت داخل خواهید شد بدون آنکه خدا امتحان کند و آنان که جهاد در راه دین کرده و آنها که در سختیها صبر و مقاومت کنند مقامشان را بر عالمی معلوم گرداند.  «۱۴۲» </span><span class="trans" rel="3_143">شما همان کسانید که پیش از آن که دستور جهاد برای مسلمین بیاید با کمال شوق آرزوی جهاد و کشته شدن در راه دین می‌کردید پس چگونه امروز که به جهاد مامور شده‌اید؟ سخت از مرگ نگران می‌شوید.  «۱۴۳» </span><span class="trans" rel="3_144">و محمد (ص) نیست مگر پیغمبری از طرف خدا که پیش از او نیز پیغمبرانی بودند و از این جهان در گذشتند، اگر او نیز به مرگ یا شهادت در گذشت باز شما بدین جاهلیت خود رجوع خواهید کرد؟ پس هر که مرتد شود به خدا ضرری نخواهد رسانید و خود را به زیان انداخته و هر کس شکر نعمت دین گذارد و در اسلام پایدار ماند البته خداوند جزای نیک به اعمال شکرگزاران عطا خواهد کرد.  «۱۴۴» </span><span class="trans" rel="3_145">هیچ کس جز به فرمان خدا نخواهد مرد که اجل هر کس در لوح قضای الهی به وقت معین ثبت است، و هر کس برای یافتن متاع دنیا کوشش کند از دنیا بهره‌مندش کنیم و هر که برای ثواب آخرت سعی نماید از نعمت آخرت برخوردارش گردانیم و البته خداوند سپاس‌گزاران را جزای نیک (آسایش دنیا و بهشت آخرت) خواهد داد.  «۱۴۵» </span><span class="trans" rel="3_146">چه بسیار رخ داده که جمعیت زیادی از پیروان پیغمبری در جنگ کشته شده و با این حال اهل ایمان با سختیهایی که در راه خدا به آنها رسیده مقاومت کردند و هرگز بیمناک و زبون نشدند و سر زیر بار دشمن فرو نیاوردند و راه صبر و ثبات پیش گرفتند که خداوند صابران را دوست می‌دارد.  «۱۴۶» </span><span class="trans" rel="3_147">آنها در هیچ سختی جز به خدا پناهنده نشده و جز این نمی‌گفتند که بار پروردگارا به کرم خود از گناه و ستمی که ما در باره خود کرده‌ایم درگذر و ما را ثابت قدم بدار و ما را بر محو کافران مظفر گردان. <code class="page" rel="4,39"/> «۱۴۷» </span><span class="trans" rel="3_148"> پس خداوند فتح و پیروزی در دنیا و ثواب در آخرت نصیبشان گردانید، که خدا نیکوکاران را دوست می‌دارد 148 «۱۴۸» </span></p>                 <h3>بیان آیات</h3> <p> این آیات به طوری که ملاحظه می‌کنید تتمه آیات سابق است، که با آیه: <span class="aya" rel="2_104" data-words="1-4">یا أیها الذین آمنوا</span> آغاز شد، هم چنان که آیات سابق با اوامر و نواهیش زمینه چینی بود برای این آیات، که منظور اصلی از آن اوامر و نواهی و از آن ثناها و مذمت‌ها را در بر دارد. </p> <p> <span class="aya" rel="3_139" data-words="1-12">و لا تهنوا و لا تحزنوا و أنتم الأعلون إن کنتم مؤمنین</span> کلمه <em>وهن</em> به طوری که راغب گفته به معنای ضعف در خلقت، و یا در خلق است، و منظور از آن در اینجا ضعف مسلمین از حیث‌ عزم و اهتمام بر اقامه دین و بر قتال با دشمنان است. </p> <p>و کلمه <em>حزن</em> به معنای اندوه است، در مقابل کلمه <em>فرح</em> که به معنای سرور است، و حزن وقتی به انسان دست می‌دهد که چیزی را که داشته از دست بدهد و یا دوست می‌دارد داشته باشد ولی ندارد، و یا خود را مالک آن فرض کرده، و از دستش بدهد<span class="footnote" rel="1" title="مفردات راغب ص ۵۳۵">*</span>. </p> <p>و در اینکه فرمود: <span class="aya" rel="3_139-140" data-words="7-20">و أنتم الأعلون إن کنتم مؤمنین، إن یمسسکم قرح فقد مس القوم قرح مثله...</span> دلالتی هست بر اینکه علت وهن و اندوه مسلمانان آن روز این بوده که دیده‌اند عده‌ای مجروح شده‌اند، و کفار قوی‌تر از ایشان بوده و بر آنان مسلط بوده‌اند. به خاطر دیدن این وضع بوده که مسلمانان آن روز دچار سستی و اندوه شدند، و از نظر واقعیت خارج هم همین طور بوده، چون مشرکین در آن روز هر چند که به تمام معنا بر لشکر اسلام غالب نشدند، و جنگ به نفع آنان و شکست مسلمین پایان نیافت، و لیکن شدیدترین صدمه را به مؤمنین زدند، چون هفتاد نفر از سران و شجاعان مسلمین کشته شد، و تازه همه این مصیبت‌ها در داخل سر زمینشان به ایشان وارد شد، و این خود باعث وهن و حزن آنان گردید. </p> <p>و همین که جمله: <span class="aya" rel="3_139" data-words="7-9">و أنتم الأعلون...</span> در مقام تعلیل مطلب واقع شده، خود شاهد بر این است که نهی از وهن و حزن، نهی از وهن و حزنی است که در خارج واقع شده بوده نه از وهن و حزن فرضی و مبادایی. </p> <p>   <code class="page" rel="4,40"/> و اگر این جمله را مطلق آورد، و بالا دست بودن مسلمانان را مقید به هیچ قیدی به جز ایمان نکرد، برای این بود که به ما بفهماند شما مسلمانان اگر ایمان داشته باشید نباید در عزم خود سست شوید، و نباید به خاطر اینکه بر دشمنان ظفر نیافته‌اید و نتوانسته‌اید از آنان انتقام بگیرید اندوهناک گردید، برای اینکه ایمان امری است که با علو شما قرین و توأم است، و به هیچ وجه ممکن نیست با حفظ ایمان خود زیر دست کفار واقع شوید، چون ایمان ملازم با تقوا و صبر است، و ملاک فتح و ظفر هم در همین دو است، و اما قرح و آسیب‌هایی که به شما رسیده، تنها به شما نرسیده بلکه طرف شما (مشرکین) هم این آسیب‌ها را دیده‌اند، و روی هم چیزی از شما جلوتر نیستند، تا باعث وهن و اندوه شما شود. </p> <p>و اگر علو مسلمانان را مشروط کرد به ایمان، با اینکه خطاب به مسلمانان با ایمان است، برای این بود که اشاره کند به اینکه هر چند مخاطبین مسلمان و مؤمن بودند، و لیکن به مقتضای ایمانشان عمل نکردند و صفاتی چون صبر و تقوا که داشتن آن مقتضای ایمان است نداشتند، و گرنه اثر خود را می‌بخشید، و در این جنگ ضربه نمی‌خوردند و آن آسیب‌ها را نمی‌دیدند. </p> <p>و این حال هر جماعتی است که در داشتن ایمان مختلف باشند، یک عده ایمان حقیقی داشته باشند، عده‌ای دیگر ایمانشان سست باشد، جمعی دیگر منافق و بیمار دل باشند، به همین جهت می‌توان گفت کلامی چون آیه مورد بحث به هر سه طایفه نظر دارد، هم تشویق مؤمنین حقیقی است، و هم اندرز به مؤمنین سست ایمان است و هم عتاب و توبیخ منافقین و بیماردلان آنان است. </p> <p><code class="aya" rel="3_140"/> <span class="aya" rel="3_140" data-words="1-8">إن یمسسکم قرح فقد مس القوم قرح مثله</span> کلمه <em>قرح</em> با فتحه قاف به معنای اثری است که از جراحت و آسیب وارده بر بدن به خاطر برخورد با برنده‌ای از خارج باقی می‌ماند، و اما قرح با ضمه قاف اثر جراحتی است که از داخل بدن پیدا می‌شود، از قبیل دمل و جوش و امثال آن (نقل از راغب)<span class="footnote" rel="1" title="مفردات راغب ص ۴۰۰">*</span> و کانه این کلمه در آیه مورد بحث کنایه است از آسیبی که در جنگ احد به مسلمین که یک فرد واحد فرض شده‌اند از ناحیه دشمن رسید، یعنی جمعی از ایشان کشته و گروهی مجروح گردیدند، و موقعیت نصرت و فتح با اینکه نزدیک شده بود از ایشان فوت گردید. </p> <p>و جمله مورد بحث که می‌فرماید: <span class="aya" rel="3_140" data-words="1-2">إن یمسسکم...</span> و جمله‌های بعد از آن تا جمله:   <code class="page" rel="4,41"/> <span class="aya" rel="3_141" data-words="6-8">و یمحق الکافرین</span> همه در یک نسق، و در مقام تعلیل می‌باشند که به بیان گذشته جمله: <span class="aya" rel="3_139" data-words="1-6">و لا تهنوا و لا تحزنوا...</span> را تعلیل می‌کنند، هم چنان که جمله: <span class="aya" rel="3_139" data-words="7-9">و أنتم الأعلون</span> تعلیلی دیگر است. </p> <p>و فرق بین این دو نوع تعلیل این است که تعلیل اول یعنی جمله‌ <span class="aya" rel="3_139" data-words="7-9">و أنتم الأعلون...</span> مطلب را از این راه تعلیل می‌کند که خیال شما مسلمانان که پنداشتید کفار راقی و متمدن و دست بالای جامعه‌ها هستند، و به همین خیال وهن و اندوه به خود راه دادید خیالی باطل است، چون اگر مؤمن باشید ملاک در تفوق و تقدم به دست شما است نه در دست مشرکین، و خدای تعالی فرموده: <span class="aya" rel="30_47" data-words="15-20">و کان حقا علینا نصر المؤمنین</span><span class="footnote" rel="1" title="این که ما مؤمنین را یاری کنیم حقی است به عهده ما روم:۴۷&quot;">*</span>. </p> <p>و اما تعلیل دوم از طریق بیان حال هر دو طایفه (یعنی مؤمنین و مشرکین) است، و یا از راه بیان حکمت و مصالحی است که به اصل واحدی بر می‌گردد، و آن اصل واحد عبارت است از سنت الهی که در طول ایام و قرون در بین بشر جاری بوده است. </p> <p> <span class="aya" rel="3_140" data-words="9-14">و تلک الأیام نداولها بین الناس</span> <span class="phrase">کلمه <em>یوم</em> به معنای مقدار قابل ملاحظه از زمان است، که حادثه‌ای از حوادث را در بر گرفته باشد، و به همین جهت کوتاهی و بلندی این زمان بر حسب اختلاف حوادث مختلف می‌شود، هر چند که استعمالش در مدت زمان بین طلوع و غروب خورشید شایع شده است ولی چه بسا که در ملک و سلطنت و قهر و غلبه و امثال آن نیز استعمال بشود، و این استعمالی است مجازی، به علاقه ظرف و مظروف،  (ظرف را که همان کلمه <em>یوم</em> باشد در مظروفش یعنی <em>قهر و غلبه</em> ای که در ظرف واقع شده استعمال می‌کنند)، و در نتیجه به جای اینکه بگویند:  روزی که فلان جماعت در آن اجتماع کردند <em>، می‌گویند: </em> روز فلان جماعت و به جای اینکه بگویند: روزگاری که آل بویه زمام را به دست داشتند <em>یا</em> آل فرعون قدرت را به دست گرفته بودند <em>، می‌گویند: </em> روز آل بویه <em>و یا</em> روز آل فرعون گاهی هم در خود آن زمانی که این زمامداری و قدرت در آن وقت واقع شده استعمال می‌شود، و مراد از <em rel="fa_3_140_11-11" data-sentence="846:451">ایام</em> در آیه مورد بحث همین معنا است، و کلمه <em>مداولة</em> به معنای دست به دست دادن چیزی است، در نتیجه معنای آیه شریفه این است که: سنت الهیه بر این جاری شده است که روزگار را در بین مردم دست به دست بگرداند، بدون اینکه برای همیشه به کام یک قوم چرخانده شود قومی دیگر را از آن محروم سازد، و این سنت به خاطر مصالحی است عمومی که فهم شما انسانها جز   <code class="page" rel="4,42"/> به برخی از آن مصالح احاطه نمی‌یابد، و نمی‌تواند همه آن مصالح را درک کند .</span> <span class="aya" rel="3_140" data-words="15-23">و لیعلم الله الذین آمنوا و یتخذ منکم شهداء...</span>  <span class="phrase"><em>واو</em> عاطفه، جمله مورد بحث را به جمله‌ای عطف می‌کند که آن جمله حذف شده است، و حذف شدنش برای این بوده است که اشاره کند به اینکه فهم شما قادر به درک آن نیست، و عقل شما از احاطه به آن قاصر است، و شما جز به برخی از جهات آن نمی‌توانید احاطه داشته باشید، و آنچه مؤمنین را سود می‌دهد همین جهات است، که خدای تعالی در جمله‌های مورد بحث ذکر کرده، یعنی جمله: <em>و لیعلم</em> و جمله <em rel="fa_3_140_20-21" data-sentence="379:46">و یتخذ</em> و جمله <em rel="fa_3_141_2-2" data-sentence="446:24">لیمحص</em>  و جمله <em rel="fa_3_141_7-7" data-sentence="511:2">یمحق</em> .</span> </p> <h3> <span class="title" rel="3_140 3_139 3_141 3_142 3_143 3_144 3_145 3_146 3_147 3_148">علم خدای سبحان به اشیاء به معنای خلق و ایجاد آنها است</span> </h3> <p> اما جمله‌ <span class="aya" rel="3_140" data-words="15-19">و لیعلم الله الذین آمنوا</span>، مراد از آن ظهور ایمان مؤمنین بعد از بطون و خفای آن است، و گرنه خدای تعالی جاهل به حال مؤمنین نیست چون علم او به حوادث و اشیا، و از آن جمله ایمان مؤمنین، همان وجود آنها در عالم است، آری موجودات‌ به عین وجودشان معلوم خدایند، نه با صورت‌هایی که از آنها در ذهن ترسیم کند، همانند ما مخلوقات صاحبان ذهن، که علممان به اشیا عبارت است از: گرفتن صورتی از آنها در ذهن خود . </p> <p>و لازمه این حرف این است که وقتی خدای تعالی بخواهد به چیزی عالم شود او را خلق می‌کند، پس اراده دانستن در خدا عبارت است از اراده ایجاد کردن، و چون در جمله مورد بحث مؤمنین را موجود و محقق گرفته قهرا معنای لیعلم... این است که خدا خواسته ایمان مؤمنین ظاهر شود، و چون ظاهر شدن ایمان مانند هر چیز دیگر باید بر طبق سنت جاریه در اسباب و مسببات صورت بگیرد، لذا چاره‌ای نیست جز اینکه امور و صحنه‌هایی را به وجود بیاورد، تا ایمان مؤمنین که قبل از وقوع آن صحنه‌ها مخفی و در باطنشان پنهان بود ظاهر شود،  (دقت بفرمائید) و اما جمله: <span class="aya" rel="3_140" data-words="20-23">و یتخذ منکم شهداء</span> (که می‌فرماید: خدای تعالی از شما گواهانی می‌گیرد)، منظور از گواهان، گواهان اعمال است، نه شهیدان به معنای کشتگان در معرکه جنگ، چون شهید به این معنا در هیچ جای قرآن نیامده، و به این معنا از الفاظی است مستحدث، که اخیرا در جامعه اسلامی اصطلاح شده، هم چنان که توضیح بیشتر در تفسیر آیه: <span class="aya" rel="2_143" data-words="1-7">و کذلک جعلناکم أمة وسطا لتکونوا شهداء</span><span class="footnote" rel="1" title="سوره بقره آیه:۱۴۳&quot;">*</span> گذشت. </p> <p> (لیکن مؤلف قدس سره در سوره حدید جزء نوزدهم آنجا که در ذیل آیه: <span class="aya" rel="57_19" data-words="10-13">و الشهداء عند ربهم</span><span class="footnote" rel="2" title="سوره حدید آیه:۱۹&quot;">*</span> روایات را نقل می‌کند در ذیل یک روایتی عبارتی دارد که گویی پذیرفته است که     <code class="page" rel="4,43"/> شهادت به کشته شدن در راه خدا معنا شده، و همچنین وقتی از گروهی از مفسرین این معنا را نقل می‌کند که آن را رد ننموده و تنها استظهار می‌کند که به معنای گواهان اعمال باشد). </p> <p> <span class="phrase"><em>مترجم</em>  علاوه بر اینکه جمله: <em rel="fa_3_140_21-21" data-sentence="37:483">یتخذ</em> نیز شاهد بر این است که منظور از شهدا گواهان هستند  زیرا با معنای کشتگان در میدان جنگ آن طور که باید نمی‌سازد، و معنا ندارد کسی بگوید: خدای تعالی فلانی را شهید و کشته در راه خود گرفت و این تعبیر در درستی به تعبیرهای زیر نمی‌رسد که بگوید خدا ابراهیم را خلیل گرفت <em>، و یا</em> خدا موسی را کلیم گرفت <em>، و یا </em> خدا پیامبر اسلام را گواهی گرفت تا در قیامت بر امت خود گواهی دهد ، چون خلیل  (دوست)، و کلیم (هم سخن)، و امثال آن گرفتنی هستند، و اما کشته شدن در میدان جنگ گرفتنی نیست.</span> </p> <p><span class="phrase">در جمله مورد بحث هم سیاق آیه از غیبت به خطاب تغییر یافته، و هم با آمدن حرف  <em>من</em> شهدا را بعضی از افراد دانسته، نه همه کسانی که قبلا مورد بحث بودند، چون قبلا می‌فرمود: ما این ایام را بین مردم دست به دست می‌گردانیم، و هر روز روزگار را به کام یکی و ناکامی دیگری می‌چرخانیم، و این اختصاص به مسلمانان ندارد، با همه همین طور رفتار می‌کنیم، و در جمله مورد بحث که سخن از گواه گرفتن است، برای اینکه بفهماند گواهان در دایره کوچک‌تری از دایره <em rel="fa_3_140_14-14" data-sentence="439:814">الناس</em> هستند، و گواهان از خصوص این افراد یعنی مسلمانان گرفته می‌شوند، لذا سیاق را تغییر داد و فرمود: <span class="aya" rel="3_140" data-words="20-23">و یتخذ منکم شهداء</span> -و از شما مسلمانان گواهان بگیرد <em>، و حرف</em> من را آورد تا بفهماند که گواهان، همه شما مسلمانان نیستید بلکه بعضی از افراد شمایند، و اگر در آیه: <span class="aya" rel="2_143" data-words="1-9">و کذلک جعلناکم أمة وسطا لتکونوا شهداء علی الناس</span><span class="footnote" rel="1" title="سوره بقره آیه:۱۴۳&quot;">*</span> شهادت به معنای گواه را به همه امت نسبت داد، در تفسیرش گفتیم که از قبیل نسبت دادن وصف بعض است به کل، و ممکن است از جمله آخر آیه که می‌فرماید: <span class="aya" rel="3_140" data-words="24-28">و الله لا یحب الظالمین</span> برای گفته ما تایید گرفت، چون از آن فهمیده می‌شود که همه مسلمانان نمی‌توانند شاهد باشند، زیرا که خودشان ظالمند.</span> </p> <p><code class="aya" rel="3_141"/>و <span class="phrase">اما اینکه فرمود: <span class="aya" rel="3_141" data-words="1-8">و لیمحص الله الذین آمنوا و یمحق الکافرین</span>، مصدر  <em>تمحیص</em> که فعل <em rel="fa_3_141_2-2" data-sentence="141:580">یمحص</em> از آن مشتق است به معنای خالص کردن چیزی است از آمیختگی و ناخالصیهایی که از خارج داخل آن چیز شده، و کلمه <em>محق</em> به معنای نابود کردن   <code class="page" rel="4,44"/> تدریجی یک چیز است، و این خالص سازی یکی از خواص مصالح مداوله ایام است، خاصیت دیگرش که قبلا ذکر شد، یعنی معلوم کردن ایمان مؤمنین، چون جدا سازی مؤمن از غیر مؤمن یک امر است، و خالص‌کردن ایمان او از شوائب و ناخالصی‌های کفر و نفاق و فسق بعد از جداسازی، امری دیگر است، و به همین جهت در مقابل محق کفار قرار گرفته، پس خدای سبحان اجزای کفر و نفاق و فسق را کم کم از مؤمن زایل می‌سازد، تا جز ایمانش چیزی باقی نماند.</span> و ایمانش خالص برای خدا شود. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">حکمت‌ها و مصالح در مداوله ایام بین الناس (دست به دست شدن روزگار) </span> </h3> <p> پس همه اینها وجوهی است از حکمت و مصلحت که در مداوله ایام بین مردم وجود دارد، و خدای تعالی دولت را برای همیشه به قومی خاص اختصاص نمی‌دهد، و (از همه اینها گذشته) همه امر به دست خدا است، آنچه می‌خواهد می‌کند، ولی جز آنچه که صلاح‌تر و مفیدتر است نمی‌کند، هم چنان‌ که خودش فرمود: <span class="aya" rel="13_17" data-words="24-41">کذلک یضرب الله الحق و الباطل، فأما الزبد فیذهب جفاء و أما ما ینفع الناس فیمکث فی الأرض</span><span class="footnote" rel="1" title="خدای تعالی این چنین برای حق و باطل مثل می‌زند، اما کف با خشک شدن از بین می‌رود، و اما آنچه از زمین برای مردم نافع است می‌ماند رعد:۱۷&quot;">*</span>، و اتفاقا عده‌ای از این آیات می‌فرمود: <span class="aya" rel="3_127-128" data-words="1-21">لیقطع طرفا من الذین کفروا، أو یکبتهم فینقلبوا خائبین، لیس لک من الأمر شیء أو یتوب علیهم، أو یعذبهم فإنهم ظالمون</span>، که صریحا این معنا را که: پیامبرش در امور، اختیاری از خود داشته باشد نفی کرده است، بلکه امور را منحصر در خود نموده، فرمود: هر طور خودش بخواهد در خلق خود حکم می‌کند. </p> <p>و این کلام یعنی چند نکته‌ای که خاطرنشان ساخته، و فرمود:1-ایام در بین مردم تقسیم شده است،2-و غرض از این تقسیم امتحان و جدا سازی مؤمن از کافر است،3-و خالص کردن مؤمنین و نابود کردن تدریجی کفر و کافران است اگر به آیات قبل ضمیمه شود که رجوع امر به پیامبر را نفی می‌کرد، این معنا کشف می‌شود: که مؤمنین در آن روز اکثرشان پنداشته بودند: از آنجا که دینشان دین حق است علت تامه آن است که همیشه و در هر جنگی که پیش آید غلبه کنند، و دشمن را که بر باطل است هر قدر هم که باشند و هر کیفیتی که داشته باشند شکست دهند، پس در حقیقت خود مالک امر خویشند، خدای تعالی هم ایشان را در داستان جنگ بدر در این پندارشان جری کرد، چون در آن جنگ بطور عجیب و خارق العاده‌ای بر دشمن ظفر یافتند، ملائکه نصرت به کمکشان آمد، در حالی که این پندار پنداری باطل بود، و باعث بطلان نظام امتحان و تمحیص، و در آخر موجب بطلان مصلحت امر و نهی و   <code class="page" rel="4,45"/> ثواب و عقاب می‌شد، که معلوم است انهدام اساس دین را به دنبال دارد، چون دینی که اساس آن بر پایه فطرت است، نمی‌تواند خرق عادت و خروج از سنت الهی جاری در وجود باشد، و سنت جاریه در عالم هستی غلبه و شکست را معلول اسباب عادی آن می‌داند. </p> <p>لذا خدای تعالی برای ابطال این خیال بعد از تذکر این معنا که مداوله ایام به منظور امتحان و خالص ساختن است، شروع به ملامت کردن آنان در این پندار باطل نمود، و حقیقت حال را روشن ساخت و فرمود: <code class="aya" rel="3_142"/> <span class="aya" rel="3_142" data-words="1-9">أم حسبتم أن تدخلوا الجنة و لما یعلم الله...</span> </p><h3> <span class="title" rel="3_142 3_139 3_140 3_141 3_143 3_144 3_145 3_146 3_147 3_148">آیا گمان کرده‌اید امتحان نشده و آزمایش ندیده به بهشت در خواهید آمد؟ !</span> </h3> <p> این پندار که بدون امتحان داخل بهشت شوند، لازمه پندار قبلی است، که چون بر حقند هرگز شکست نمی‌خورند، پیروزی و غلبه حق ایشان است، و تا ابد زیر دست قرار نمی‌گیرند، و آن هم معلوم است که لازمه چنین پنداری این است که تمامی کسانی که به رسول اللَّه (ص) ایمان آورده‌اند، و به جماعت مؤمنین ملحق شده‌اند، در دنیا با غلبه و غنیمت سعادتمند شوند، و در آخرت با مغفرت و جنت، و دیگر هیچ فرقی بین ایمان ظاهری و حقیقت ایمان و هیچ امتیازی بین درجات ایمان نباشد، و ایمان مجاهد (هر چند صابر نباشد)، با ایمان مجاهد صابر یکی باشد، و کسی که آرزومند عمل خیری باشد، و وقتی زمان معینش رسید انجامش دهد، با کسی که آرزومند خیری باشد ولی در هنگام انجامش سرد شود، و اعراض کند یکسان به حساب آید. </p> <p>و بنا بر این، اینکه فرمود: <span class="aya" rel="3_142" data-words="1-4">أم حسبتم أن تدخلوا</span> از قبیل به کار بردن مسبب در جای سبب است، و معنایش این است که شما گمان کرده‌اید که دولت برای شما نوشته شده است؟ و هرگز مبتلا و آزمایش نمی‌شوید؟ و بلکه یکسره داخل بهشت می‌گردید، بدون اینکه مستحق بهشتتان از غیر مستحق مشخص گردد؟ و بی آنکه کسی که دارای درجه رفیع است از آنکه در درجه پائین‌تر است شناخته شود؟. </p> <p><code class="aya" rel="3_143"/>و در جمله: <span class="aya" rel="3_143" data-words="1-5">و لقد کنتم تمنون الموت...</span> تثبیت می‌کند که این ظنشان فاسد است، برای اینکه ما دام که جنگی پیش نیامده بود، پیوسته آرزوی کشته شدن می‌کردند، اما آن گاه که جنگ پیش آمد، و آن را با چشم خود دیدند، قدمی پیش ننهادند، و در صدد تحصیل آرزوی قبلی خود بر نیامدند، بلکه سست شدند و از جنگ و قتال اعراض کردند، آیا این سخن معقول و قابل قبول است که به صرف آرزو و بدون اینکه امتحان شوند و خالص و ناخالصشان جدا گردد، داخل بهشت شوند؟ و آیا واجب نیست که از ناحیه خدای تعالی (که صاحب جزا است) مورد آزمایش قرار گیرند. <code class="page" rel="4,46"/> با این بیان روشن می‌شود که چیزی در کلام مقدر است و از آن حذف شده، و معنایش این است که فقد رایتموه، و انتم تنظرون فلم تقدموا علیه<span class="footnote" rel="1" title="با این که جنگ را دیدید و به چشم خود تماشا می‌کردید، ولی اقدامی در مورد آن ننمودید">*</span> ممکن هم هست جمله‌ <span class="aya" rel="3_143" data-words="12-14">و أنتم تنظرون</span> کنایه باشد از اقدام نکردن، و معنایش این باشد که به صرف تماشا کردن اکتفاء نمودید، بدون اینکه اقدامی بکنید، و این خود عتاب و توبیخ است. </p> <h3>گفتاری در امتحان و حقیقت آن</h3> <p> در این معنا هیچ تردیدی نیست که قرآن کریم امر هدایت را مختص به ذات باری تعالی می‌داند، چیزی که هست هدایت در قرآن منحصر به هدایت اختیاری به سوی سعادت آخرت و یا دنیا نیست، بلکه در آیاتی هدایت تکوینی را نیز به خدای سبحان نسبت داده است، از آن جمله می‌فرماید: <span class="aya" rel="20_50" data-words="3-9">الذی أعطی کل شیء خلقه ثم هدی</span><span class="footnote" rel="2" title="خدایی که خلقت هر چیزی را به آن چیز داد، و سپس هدایت کرد طه:۵۰&quot;">*</span> و هدایت را به تمام موجودات تعمیم داده است، چه با شعورش و چه بی‌شعورش، و در آیه زیر از جهت نتیجه هم اطلاق داده، و فرموده: <span class="aya" rel="87_2-3" data-words="1-7">الذی خلق فسوی، و الذی قدر فهدی</span><span class="footnote" rel="3" title="خدایی که خلق کرد، و تمام عیار و معتدل خلق کرد، و خدایی که اندازه‌گیری نمود و هدایت کرد سوره اعلی آیه:۳&quot;">*</span>، که تسویه و هدایت را نتیجه مطلق خلقت دانسته و در تقدیر گرفته است، در نتیجه این آیه نیز از نظر عمومیت و اطلاق نظیر آیه قبل است. </p> <p>و از اینجا روشن می‌شود که این هدایت غیر از هدایت خصوصی است، که در مقابل آن اضلال قرار می‌گیرد، چون خدای سبحان هدایت خصوصی را از بعضی طوائف نفی کرده، و به جایش ضلالت را اثبات فرموده، و هدایت عمومی از هیچ یک از مخلوقات او نفی نمی‌شود، پس اگر در امثال آیه: <span class="aya" rel="2_258" data-words="42-47">و الله لا یهدی القوم الظالمین</span><span class="footnote" rel="4" title="سوره جمعه آیه:۵&quot;">*</span> و آیه: <span class="aya" rel="5_108" data-words="20-25">و الله لا یهدی القوم الفاسقین</span><span class="footnote" rel="5" title="سوره صف آیه:۵&quot;">*</span> می‌فرماید: خدا مردم ستمکار را هدایت نمی‌کند، و خدا مردم فاسق را هدایت نمی‌کند، و از این قبیل آیات بسیار دیگر بطور قطع استثنا از آن هدایت عمومی و غیر اختیاری نیست، بلکه راجع به هدایت خصوصی است. </p> <p>و نیز این معنا روشن می‌شود که هدایت نامبرده غیر از هدایت به معنای راه نشان دادن           <code class="page" rel="4,47"/> است، چون هدایت به این معنا نیز خصوصی نیست، بلکه شامل مؤمن و کافر می‌شود، و خدای سبحان راه را، هم به مؤمن نشان می‌دهد و هم به کافر، هم چنان که خودش فرمود: <span class="aya" rel="76_3" data-words="1-8">إنا هدیناه السبیل، إما شاکرا و إما کفورا</span><span class="footnote" rel="1" title="ما راه را به همه انسانها نشان دادیم، چه شکرش را بجای آرد و چه کفران کند دهر:۳&quot;">*</span> و نیز فرموده: <span class="aya" rel="41_17" data-words="1-8">و أما ثمود فهدیناهم فاستحبوا العمی علی الهدی</span><span class="footnote" rel="2" title="ما ثمود را هدایت کردیم، لیکن خودشان کوری را بر هدایت ترجیح دادند فصلت:۱۷&quot;">*</span> و این مسلم است که هدایت در این دو آیه و در آیات نظایر آن شامل غیر صاحبان شعور و عقل نمی‌شود، قبلا هم توجه فرمودید که هدایت در جمله: <span class="aya" rel="20_50" data-words="8-9">ثم هدی</span> در سوره طه و جمله: <span class="aya" rel="87_3" data-words="1-4">و الذی قدر فهدی</span> در سوره اعلی، هدایت عام بود، عام از نظر مورد، و عام از نظر نتیجه‌، علاوه بر اینکه در سوره اعلی هدایت را نتیجه تقدیر گرفته، و این خود شاهد بر آن است که منظور از آن هدایت عمومی و تکوینی است، چون هدایت تشریعی و خصوصی بشر با تقدیر نمی‌سازد، زیرا تقدیر عبارت است از تهیه اسباب و علل، تا آن اسباب و علل، موجود را به سوی غایت هدف و خلقتش سوق دهد، هر چند که این هدایت (هدایت خاص بشری) هم از جهت نظام کلی عالم داخل در حیطه تقدیر است، و لیکن این نظر غیر آن نظر است (دقت بفرمائید). </p> <p>و به هر حال هدایت عمومی عبارت است از اینکه خدای تعالی هر چیزی را به سوی کمال وجودش راهنمایی کرده و آن را به هدف از خلقتش رسانده، و این هدایت همان است که به وسیله آن هر چیزی به وسیله آن چه قوام ذاتش اقتضای آن را دارد (از قبیل نشو و نما و استکمال و افعال و حرکات و غیر ذلک) کنده می‌شود، و چون این رشته سر دراز دارد، بحث و شرح بیشترش را اگر خدای تعالی یاری کند و توفیق دهد، ان شاء اللَّه العزیز بعدا ایراد خواهیم کرد. </p> <p>غرض ما فعلا این است که بگوئیم از کلام خدای تعالی استفاده می‌شود که اشیا به وسیله هدایت عمومی الهی به سوی هدف و اجلهای خود سوق داده می‌شوند و هیچ موجودی از تحت این قانون کلی خارج نیست، و خدای تعالی این هدایت را برای هر موجودی حقی بر عهده خود دانسته و او خلف وعده نمی‌کند، هم چنان که خودش فرمود: <span class="aya" rel="92_12-13" data-words="1-9">إن علینا للهدی، و إن لنا للآخرة و الأولی</span><span class="footnote" rel="3" title="محققا هدایت به عهده ما است و آخرت و اولی از آن ما است سوره لیل، آیه ۱۳&quot;">*</span>، و این آیه به طوری که ملاحظه می‌کنید با اطلاقش، هم شامل هدایت اجتماعی جماعت‌ها می‌شود و هم هدایت فردی افراد، و با ضمیمه شدنش با دو آیه قبلی، هم شامل هدایت عمومی و تکوینی می‌شود، و هم هدایت خصوصی و تشریعی انسان و روشن       <code class="page" rel="4,48"/> می‌سازد که حق اشیا بر خدای تعالی یکی این است که آنها را تکوینا به سوی کمالی که بر ایشان مقدر کرده هدایت فرماید، و خصوص انسان را به سوی کمالش هدایتی تشریعی فرماید، و شما خوانندگان عزیز در سابق در مباحث نبوت توجه کردید که چگونه تشریع داخل در تکوین میشود و چگونه قضا و قدر بدان احاطه می‌یابد. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">کمال نوع بشر در گرو یک سلسله افعال اختیاری و ارادی است</span> </h3> <p> آری از میان همه انواع موجودات نوع بشر نوعی از وجود است که امرش تمام نمی‌شود و به کمال نمی‌رسد مگر با یک سلسله افعال اختیاری و ارادی که آن نیز سر نمی‌زند مگر از اعتقاداتی نظری و عملی، در نتیجه خصوص این نوع باید در تحت قوانین زندگی کند، حال چه قوانین حق و چه باطل، چه خوب و چه بد، پس خدایی هم که عالم تکوین را راه انداخته باید برای او از طرفی یک سلسله اوامر و نواهی که جامع آن را شریعت می‌نامیم تشریع کند، و از سوی دیگر حوادث اجتماعی و فردی پدید بیاورد، تا انسان در برخورد با این دو آنچه در قوه و استعداد دارد را فعلیت دهد، و در آخر یا سعادتمند شود، و یا شقی و بدبخت گردد، و آنچه در باطن و کمون وجودش هست به ظهور برسد، اینجا است که نام محنت و بلا و امتحان و امثال آن هم بر این حوادث منطبق می‌شود، و هم بر این تشریع. </p> <p>توضیح این معنا اینکه هر کس دعوت خدا را پیروی نکند، و در نتیجه خود را مستوجب شقاوت و بدبختی سازد، کلمه عذاب بر او حتمی می‌شود (البته در صورتی که به همان حال باقی بماند) و از آن به بعد هر حادثه‌ای که مورد امر و یا نهی الهی باشد پیش بیاید. </p> <p>و او با ترک دستور خدا و مخالفت با آن فعلیت جدیدی از شقاوت پیدا می‌کند، هر چند که به وضع موجودش راضی و بلکه مغرور هم باشد، پس این جز مکر خداوند چیز دیگری نیست و همان مکر الهی است (چون فرق بین مکر خلق و مکر خالق همین است که خلق وقتی با کسی دشمنی می‌کند، دشمنیش را با عملی انجام می‌دهد که طرف مقابل ناراحت شود، و به همین جهت هر انسانی از مکر دشمن خود حذر می‌کند <em>مترجم</em>)، ولی خدای تعالی وقتی مکر می‌کند به همان چیزهایی می‌کند که دشمن خدا آن را سعادت خود می‌داند، و در نتیجه آنچه تلاش می‌کند برای رسیدن به هدفی است که آن را رستگاری خود می‌داند، ولی عین بدبختی او است و خودش نمی‌فهمد، در این بابت آیات زیر را مورد دقت قرار دهید. </p> <p> <span class="aya" rel="3_54" data-words="1-9">و مکروا و مکر الله و الله خیر الماکرین</span><span class="footnote" rel="1" title="با خدا دشمنی کردند خدا هم با ایشان دشمنی کرد، و خدا ماهرترین مکر کنندگان است">*</span>. </p>   <p> سوره آل عمران آیه:54".  <code class="page" rel="4,49"/> <span class="aya" rel="35_43" data-words="7-13">و لا یحیق المکر السیئ إلا بأهله</span><span class="footnote" rel="1" title="نیرنگ بد جز به اهلش بر نمی‌گردد سوره فاطر آیه:۴۳&quot;">*</span>. </p> <p> <span class="aya" rel="6_123" data-words="9-18">لیمکروا فیها و ما یمکرون إلا بأنفسهم و ما یشعرون</span><span class="footnote" rel="2" title="تا به خیال خود در آن مکر کنند و مکر نمی‌کنند مگر به خودشان، ولی نمی‌فهمند سوره انعام آیه:۱۲۳&quot;">*</span>. </p> <p> <span class="aya" rel="7_182-183" data-words="5-15">سنستدرجهم من حیث لا یعلمون، و أملی لهم إن کیدی متین</span><span class="footnote" rel="3" title="بزودی آنان را از راهی که خودشان متوجه نباشند به عذاب و هلاکت می‌افکنیم و برای فسق و فجور و ظلم میدانشان می‌دهم، که نیرنگ من متین است سوره اعراف&lt;span class=&quot;footnote&quot; title=&quot;&amp;#x۶۲۲;&amp;#x۶CC;&amp;#x۶۴۷;&amp;#x۶۰C; ۸۳&quot;&gt;*&lt;/span&gt; ">*</span> پس اینکه مغرور و جاهل به امر خدا پز می‌دهد که من خواسته خود را بر خواسته خدا غلبه دادم، و از امر او مخالفت و تمرد کردم، عین این غرورش و این تلاشی که او به این منظور می‌کند خدا را در به کرسی نشاندن اراده‌اش کمک کرده، هم چنان که در آیه زیر فرموده: <span class="aya" rel="29_4" data-words="1-10">أم حسب الذین یعملون السیئات أن یسبقونا ساء ما یحکمون</span><span class="footnote" rel="4" title="مثل اینکه بدکاران گمان کرده‌اند از ما پیشی می‌گیرند، و چه بد حکمی است که می‌کنند">*</span> و این آیه از عجیب‌ترین آیات در این باب است، پس چه خوب فرموده که: <span class="aya" rel="13_42" data-words="7-9">فلله المکر جمیعا</span><span class="footnote" rel="5" title="همه مکرها از خدا است سوره رعد آیه:۴۲&quot;">*</span>. </p> <p>پس همه نیرنگ‌ها و مخالفت‌ها و ظلم‌ها و تعدیاتی که از این طبقه نسبت به وظایف دینی سر می‌زند، و تمامی حوادثی که در زندگیشان پیش می‌آید، و در آن حوادث هواهای نفسانی خود را پیروی نموده تا در آخر کفر و فسق و نفاق باطنیشان بیرون بریزد، همه‌اش مکر الهی و املا و استدراج او است، چون حقی که آنان و همه بندگان بر خدا دارند، این است که هر یک را به سوی عاقبت امرش هدایت کند، که کرده است (حال عاقبت امر هر کس هر چه باشد به اختیار خودش بستگی دارد). </p> <p> <span class="aya" rel="12_21" data-words="27-31">و الله غالب علی أمره</span><span class="footnote" rel="6" title="سوره یوسف آیه ۲۲">*</span>. </p> <p>و این امور وقتی به شیطان نسبت داده شود نامش کفر و معصیت و اغوای شیطان می‌شود، و شوق به آن را دعوت شیطان و وسوسه او و نزعه و وحی و اضلال او نامیده می‌شود، و آن حوادثی که گفتیم هواهای نفسانی را برمی‌انگیزد، و همچنین آن چه جاری مجرای آن حوادث است، زینت شیطان و وسائل و حبائل و شبکه‌ها یعنی دامهای او نامیده می‌شود، که ان شاء اللَّه بیان آن به       </p> <p> سوره عنکبوت آیه:4".      <code class="page" rel="4,50"/> زودی در سوره اعراف می‌آید. </p> <p>و اما مؤمنی که ایمان در دلش رسوخ کرده، آن چه از اطاعت‌ها و عبادتها که می‌کند، و نیز آنچه از حوادثی که برایش پیش می‌آید و در آن حوادث ایمان نهفته در باطنش به ظهور می‌رسد وقتی به خدای سبحان نسبت داده شود نامش توفیق و ولایت الهیه و هدایت به معنای اخص است، چون به نوعی با آن وضع انطباق دارد، و خدای تعالی در این باره فرموده: <span class="aya" rel="3_13" data-words="20-25">و الله یؤید بنصره من یشاء</span><span class="footnote" rel="1" title="خدای تعالی با نصرت خود هر که را بخواهد تایید می‌کند آل عمران:۱۳&quot;">*</span>. </p> <p> <span class="aya" rel="3_68" data-words="13-16">و الله ولی المؤمنین</span><span class="footnote" rel="2" title="خدا سرپرست مؤمنین است آل عمران:۶۸&quot;">*</span>. </p> <p> <span class="aya" rel="2_257" data-words="1-9">الله ولی الذین آمنوا یخرجهم من الظلمات إلی النور</span><span class="footnote" rel="3" title="خدا است ولی کسانی که ایمان آورده‌اند، ایشان را از ظلمت‌ها به سوی نور خارج می‌کند">*</span>. </p> <p> <span class="aya" rel="10_9" data-words="7-9">یهدیهم ربهم بإیمانهم</span><span class="footnote" rel="4" title="پروردگارشان ایشان را به ایمانشان هدایت می‌کند یونس:۹&quot;">*</span>. </p> <p> <span class="aya" rel="6_122" data-words="1-14">أ و من کان میتا فأحییناه و جعلنا له نورا یمشی به فی الناس</span><span class="footnote" rel="5" title="آیا کسی که مرده بود، و ما او را زنده کرده برایش نوری قرار دادیم، که با آن در مردم مشی می‌کند انعام:۱۲۲&quot;">*</span>. </p> <p>و اگر همین جریان به ملائکه نسبت داده شود تایید و استوار آنان نامیده می‌شود، هم چنان که این تعبیر را در آیه زیر آورده و فرموده: <span class="aya" rel="58_22" data-words="25-33">أولئک کتب فی قلوبهم الإیمان و أیدهم بروح منه</span><span class="footnote" rel="6" title="این گونه افراد خدای تعالی ایمان را در دلهایشان نوشته و با روحی از خود تاییدشان کرده است">*</span>. </p> <p>مطلب دیگر اینکه همان طور که هدایت عامه الهیه همراه با تمامی کائنات است، و هر موجودی را از بدو وجودش تا آخرین لحظه هستیش ما دام که در طریق رجوع به سوی خدای سبحان است از آن جدا شدنی نیست، همچنین تقدیرات الهی از پشت سر آن را به سوی این هدف میراند، هم چنان که آیه زیر این معنا را روشن کرده و می‌رساند: <span class="aya" rel="87_3" data-words="1-4">و الذی قدر فهدی</span><span class="footnote" rel="7" title="سوره اعلی آیه ۳&quot;">*</span>، چون مقدراتی که علل و اسباب، محیط به هستی آن موجود است، آن را از حالی به حالی بر     </p> <p> سوره بقره:257".      </p> <p> مجادله:22".    <code class="page" rel="4,51"/> می‌گرداند نخست حالتی اول به آن می‌دهد بعد به حالت دوم و از آن حالت به حالت سوم در می‌آورد و همچنین اشیا را از پشت سر به پیش می‌راند. </p> <p>و همانطور که گفتیم مقدرات اشیا را به پیش می‌راند، همچنین اجلها نیز دست در این کارند،  (اجلها که آخرین مرحله و نقطه نهایی وجود هر چیز است) نیز موجود را از جلو به سوی خود می‌کشد، این معنایی است که از آیه زیر به خوبی استفاده می‌شود: <span class="aya" rel="46_3" data-words="1-19">ما خلقنا السماوات و الأرض و ما بینهما إلا بالحق و أجل مسمی، و الذین کفروا عما أنذروا معرضون</span><span class="footnote" rel="1" title="ما آسمانها و زمین و آنچه بین آن دو است جز به حق نیافریده‌ایم، و جز برای مدتی تعیین شده از پیش ایجاد نکردیم، ولی کسانی که کافر شدند از آن چه انذار و تحذیر می‌شوند روی گردانند احقاف&lt;span class=&quot;footnote&quot; title=&quot;&amp;#x۶۲۲;&amp;#x۶CC;&amp;#x۶۴۷;&amp;#x۶۰C; ۳&quot;&gt;*&lt;/span&gt;">*</span> چون این آیه بطوری که ملاحظه کردید اشیا را مرتبط و بسته به غایات آن (که همان اجلهای آنها است) می‌داند، و معلوم است که دو چیز وقتی به هم مرتبط باشند و یکی از دیگری قوی‌تر باشد، آن قوی طرف ضعیف را به سوی خود می‌کشد، و چون اجلها اموری ثابت و لایتغیرند، پس هر موجودی را از جلو به سوی خود می‌کشند چون گفتیم ثابت هستند و در نتیجه قوی‌ترند. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">سه قوه اصلی که در قرآن کریم در باره موجودات اثبات شده است</span> </h3> <p> پس اشیا همه را در احاطه قوای الهیه قرار دارند قوه‌ای از پشت سر آنها را به سوی نقطه نهایی‌شان هل می‌دهد، و قوه‌ای که از جلو آنها را به همان نقطه جذب می‌کند، و قوه‌ای همراه آن است که تربیتش می‌کند، اینها سه قوه اصلی است که قرآن کریم آنها را اثبات می‌کند، غیر آن قوایی که حافظ و رقیب و قرین موجودات است نظیر ملائکه و شیاطین و غیر آنها. </p> <p>مطلب دیگر اینکه ما بعضی از تصرفات در موجود را که هدفی در آن دنبال می‌شود ولی خود آن موجود آن هدف را تشخیص نمی‌دهد و نمی‌فهمد (که آیا صلاحیت این تصرف را دارد یا ندارد؟) امتحان می‌نامیم، چون خود ما هم این گونه تصرفات را در اشیای دیگر می‌کنیم، وقتی حال چیزی برایمان مجهول است، و نمی‌دانیم آیا صلاحیت فلان امر را دارد یا ندارد، و یا از باطن امرش خبر داریم لیکن می‌خواهیم این باطن را ظاهر سازیم، کارهایی با آن چیز می‌کنیم که این منظور ما را دست می‌دهد، و می‌فهمیم آیا توانایی قبول این گونه تصرفات را دارد یا ندارد، و آن را از خود دفع می‌کند، و این عمل خود را <em>امتحان</em> یا <em>اختیار</em> و یا  <em>استعلام</em> می‌نامیم، و یا می‌گوئیم این جنس استاندارد شده است. </p> <p>و این معنا به خودی خود با تصرفات الهی در مورد بندگانش منطبق است، آزمایشگر و متصرف خدا و جنسی که می‌خواهد آزمایشش کند انسان، و تصرفات آزمایشی او شرایع و حوادث است که با این شرایع و حوادث حال انسانها را بالنسبه به آن مقصدی که دعوت دینی   <code class="page" rel="4,52"/> او را به سوی آن هدف می‌خواند روشن می‌سازد، پس این شرایع و حوادث امتحانی است الهی. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">فرق بین امتحان الهی و امتحان‌های معمول نزد انسانها</span> </h3> <p> تنها فرقی که بین امتحان الهی و امتحانهای معمول نزد ما انسانها هست این است که غالبا ما نسبت به باطن حال اشیا جاهلیم، و می‌خواهیم با امتحان آن حالت از آن موجود را که برای ما مجهول است روشن و ظاهر سازیم، ولی از آنجا که جهل در خداوند سبحان متصور نیست، چون مفاتیح غیب نزد او است، لذا امتحان او از بندگان برای کشف مجهول نیست، بلکه تربیت عامه الهیه است، نسبت به انسانها که او را به سوی حسن عاقبت و سعادت همیشگی دعوت می‌کند، از این نظر امتحان است که با چنین تربیتی حال هر انسانی را برای خودش معین می‌کند، تا بداند از اهل کدام خانه است، اهل دار ثواب است و یا دار عقاب؟. </p> <p>و به همین جهت خدای سبحان این تصرف الهی از ناحیه خود را و همچنین توجیه حوادث را بلا، ابتلا، فتنه و امتحان خوانده، و به صورت کلی و عمومی فرموده: <span class="aya" rel="18_7" data-words="1-11">إنا جعلنا ما علی الأرض زینة لها لنبلوهم أیهم أحسن عملا</span><span class="footnote" rel="1" title="ما آنچه در روی زمین است، برای زمین زینتی فریبنده قرار دادیم، تا مردم را بیازمائیم که کدامیک از حیث عمل بهترند سوره کهف آیه:۷&quot;">*</span>. </p> <p>و نیز فرموده‌ <span class="aya" rel="76_2" data-words="1-10">إنا خلقنا الإنسان من نطفة أمشاج نبتلیه، فجعلناه سمیعا بصیرا</span><span class="footnote" rel="2" title="ما انسان را از نطفه‌ای آمیخته بیافریدیم تا امتحان کنیم، و به همین منظور او را شنوا و بینا کردیم دهر:۲&quot;">*</span>. </p> <p>و نیز فرموده: <span class="aya" rel="21_35" data-words="5-10">و نبلوکم بالشر و الخیر فتنة</span><span class="footnote" rel="3" title="ما شما را به عنوان آزمون به خیر و شر مبتلا می‌کنیم انبیاء:۳۵&quot;">*</span>، و گویا منظورش اجمال همان تفصیلی است که در آیه زیر آورده، می‌فرماید: <span class="aya" rel="89_15-16" data-words="1-23">فأما الإنسان إذا ما ابتلاه ربه فأکرمه و نعمه فیقول ربی أکرمن، و أما إذا ما ابتلاه فقدر علیه رزقه، فیقول ربی أهانن</span><span class="footnote" rel="4" title="و اما انسان وقتی پروردگارش به عنوان آزمایش آبرو و نعمتش دهد، می‌گوید پروردگارم احترامم کرده، و اما وقتی که باز به عنوان آزمایش رزقش را تنگ می‌گیرد، می‌گوید پروردگارم خوارم شمرده فجر:۱۶&quot;">*</span>. </p> <p>و نیز می‌فرماید: <span class="aya" rel="8_28" data-words="3-7">أنما أموالکم و أولادکم فتنة</span><span class="footnote" rel="5" title="اموال و اولاد شما چیزی به جز مایه امتحان شما نیست تغابن:۱۵&quot;">*</span>. </p> <p>و نیز می‌فرماید: <span class="aya" rel="47_4" data-words="29-33">و لکن لیبلوا بعضکم ببعض</span><span class="footnote" rel="6" title="لیکن منظور این بوده که شما را به دست یکدیگر بیازماید محمد:۴&quot;">*</span>. </p> <p> <span class="aya" rel="7_163" data-words="25-29">کذلک نبلوهم بما کانوا یفسقون</span><span class="footnote" rel="7" title="آنان را اینگونه با همان نافرمانیهایشان می‌آزمائیم اعراف:۱۶۳&quot;">*</span>. </p> <p>               <code class="page" rel="4,53"/> <span class="aya" rel="8_17" data-words="16-21">و لیبلی المؤمنین منه بلاء حسنا</span><span class="footnote" rel="1" title="و برای اینکه مؤمنین را به وسیله آن به بهترین وجهی بیازماید انفال:۱۷&quot;">*</span>. </p> <p> <span class="aya" rel="29_2-3" data-words="1-25">أ حسب الناس أن یترکوا أن یقولوا آمنا و هم لا یفتنون، و لقد فتنا الذین من قبلهم، فلیعلمن الله الذین صدقوا، و لیعلمن الکاذبین</span><span class="footnote" rel="2" title="آیا مردم پنداشته‌اند به صرف این که بگویند &lt;em&gt;ایمان آوردیم&lt;/em&gt; ، دست از ایشان برداشته می‌شود">*</span>. </p> <p> (حتی انبیا را هم از این سنت خود مستثنا ندانسته) و در باره مثل ابراهیم پیامبری می‌فرماید: <span class="aya" rel="2_124" data-words="1-6">و إذ ابتلی إبراهیم ربه بکلمات</span><span class="footnote" rel="3" title="آن زمان که پروردگار ابراهیم او را با صحنه‌هایی بیازمود بقره:۱۲۴&quot;">*</span> و در داستان ذبح پسرش اسماعیل می‌فرماید: <span class="aya" rel="37_106" data-words="1-5">إن هذا لهو البلاء المبین</span><span class="footnote" rel="4" title="این آزمایش آزمونی روشنگر بود صافات:۱۰۶&quot;">*</span> و همچنین در باره موسی ع می‌فرماید: <span class="aya" rel="20_40" data-words="25-27">و فتناک فتونا</span><span class="footnote" rel="5" title="و تو را به نحوی خاص بیازمودیم سوره طه&lt;span class=&quot;footnote&quot; title=&quot;&amp;#x۶۲۲;&amp;#x۶CC;&amp;#x۶۴۷;&amp;#x۶۰C; ۴۰&quot;&gt;*&lt;/span&gt;">*</span> و آیاتی دیگر از این قبیل. </p> <p>و این آیات به طوری که ملاحظه می‌کنید آزمایش را شامل تمامی جهات انسان می‌داند، چه اصل وجودش (نبتلیه)، و چه اجزای وجودش (و جعلناه سمیعا بصیرا)، و چه جهات خارج از وجودش و به نحوی مرتبط به وجودش نظیر اولاد، ازواج و عشیره، اصدقا، مال، جاه، و تمامی، چیزهایی که به نحوی مورد استفاده‌اش قرار می‌گیرد، و همچنین چیزهایی که در مقابل این امور قرار دارند از قبیل: مرگ، کوری، کری، مرگ اولاد، ازواج، عشیره، دوستان، فقر، نداشتن و یا از دست دادن مقام، شکستن و سوختن وسایل مورد حاجت، و امثال آن از مصائبی که متوجه او می‌شود، و سخن کوتاه اینکه این آیات تمامی آنچه از اجزای عالم و احوال آن ارتباطی با انسان دارد فتنه انسان دانسته همه را وسیله‌ای می‌داند که از ناحیه خدا و برای امتحان او درست شده است. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">امتحان الهی سنتی است که تمامی افراد انسان را شامل می‌شود</span> </h3> <p> در آیات فوق تعمیمی هم از نظر افراد هست، چون دیدیم که تمامی افراد را مشمول این امتحان قرار داد، چه مؤمن و چه کافر، چه صالح و چه طالح و حتی دیدیم که پیغمبران را هم استثنا نکرد، پس معلوم می‌شود مساله امتحان سنتی است جاری، که احدی از آن مستثنا نیست. </p>   <p>و آزمایش نمی‌شوند؟ با اینکه مؤمنین قبل از ایشان را آزمودیم پس باید هم مؤمنین واقعی که در دعوی ایمان راست گفته‌اند هوشیار باشند، و هم آنها که به دروغ مدعی ایمان هستند بدانند که بدون امتحان دست از ایشان بر نمی‌داریم. عنکبوت:3".        <code class="page" rel="4,54"/> و این سنت الهیه سنیت است عملی و متکی بر یک سنتی دیگر که آن سنتی است تکوینی و عبارت است از سنت هدایت عامه الهیه، از آن جهت که با موجودات مکلف نظیر انسان ارتباط دارد، و نیز مقدمات و مؤخرات آن یعنی قضا و قدر که بیانش گذشت. </p> <p>از اینجا روشن می‌شود که مساله امتحان چیزی نیست که قابل نسخ باشد، برای اینکه نسخ شدنش عین فساد تکوین است، که امری است محال، و آیاتی که خلقت را بر اساس حق می‌داند، و نیز آیاتی که مساله بعث را حق می‌داند بر این معنا نیز دلالت و حد اقل اشاره دارد، مانند آیه: <span class="aya" rel="46_3" data-words="1-13">ما خلقنا السماوات و الأرض و ما بینهما إلا بالحق و أجل مسمی</span><span class="footnote" rel="1" title="ما آسمانها و زمین را و آنچه بین آن دو است را جز به حق و برای أجلی معین نیافریدیم">*</span>. </p> <p>و آیه: <span class="aya" rel="23_115" data-words="1-10">أ فحسبتم أنما خلقناکم عبثا و أنکم إلینا لا ترجعون</span><span class="footnote" rel="2" title="پس آیا پنداشته‌اید که ما شما را بیهوده خلق کرده‌ایم و شما به سوی ما بر نمی‌گردید مؤمنون: ۱۱۵&quot;">*</span>. </p> <p>و آیه: <span class="aya" rel="44_38-39" data-words="1-19">و ما خلقنا السماوات و الأرض و ما بینهما لاعبین، ما خلقناهما إلا بالحق و لکن أکثرهم لا یعلمون</span><span class="footnote" rel="3" title="و ما آسمانها و زمین و آنچه بین آن دو است را به بازی نیافریدیم، ما آن دو را جز به حق خلق نکردیم و لیکن بیشتر مردم نمی‌دانند دخان:۳۹&quot;">*</span>. </p> <p>و آیه: <span class="aya" rel="29_5" data-words="1-9">من کان یرجوا لقاء الله فإن أجل الله لآت</span><span class="footnote" rel="4" title="کسی که امید دیدار خدا را دارد بداند که اجل خدایی آمدنی است عنکبوت:۵&quot;">*</span> و... </p> <p>که از همه آنها استفاده می‌شود خلقت بر اساس حق بوده و باطل و بریده از حق نبوده است، و وقتی برای هر موجودی هدفی و غرضی در پیش و أجلی حق و آمدنی است و نیز وقتی در ورای هر موجودی مقدراتی تقدیر شده و حقی است، و باز وقتی با هر موجودی هدایتی حقه هست، پس دیگر جای گریزی از اصطکاک و تصادم عمومی بین آنها وجود ندارد، و مخصوصا بین موجودات مکلف از قبیل انسان که هیچ گریزی از مبتلا شدنشان به اموری که مایه امتحان آنان باشد نیست، حتما باید با اتصال به آن امور آنچه در قوه دارند به فعلیت برسد، حال چه اینکه کمال باشد و چه نقص، چه اینکه سعادت باشد و چه شقاوت، و این معنا در انسان مکلف به تکالیف دینی و ابتلا است،  (دقت بفرمائید). </p> <h3> <span class="title" rel="3_140 3_141 3_139 3_142 3_143 3_144 3_145 3_146 3_147 3_148">معنای تمحیص مؤمنین و محق کافرین بر اثر امتحانات و ابتلائات</span> </h3> <p> با آنچه که تا اینجا گفته شد معنای دو کلمه <em>محق</em> و <em>تمحیص</em> نیز روشن می‌شود، چون وقتی امتحان برای مؤمن پیش می‌آید، و باعث می‌شود فضائل درونی و نهفته‌اش از رذائل </p> <p> احقاف:3"       <code class="page" rel="4,55"/> جدا و متمایز گردد، و یا وقتی این امتحان برای قومی و جماعتی پیش می‌آید، و مؤمنین آنان از منافقین و بیماردلان جدا می‌شوند، عنوان تمحیص یعنی متمایز کردن صادق می‌آید. </p> <p>و همچنین وقتی امتحانات الهیه یکی پس از دیگری بر کافر و منافق واقعی وارد می‌شوند، و کافر و منافقی که در ظاهر صفات و احوال خوبی دارند، و حتی آن قدر احوالشان خوب است که مورد رشگ مؤمنین قرار می‌گیرند، این امتحانات پی در پی باعث می‌شود که خباثتهای باطنی به تدریج رو بیاید و ظاهر شود و هر رذیله‌ای که رو می‌آید فضیلت مورد رشکی از آنان زائل گردد، در این هنگام کلمه <em>محق</em> مصداق پیدا می‌کند، چون محق را معنا کردیم که یعنی: از بین بردن چیزی به تدریج، و امتحانهای پی در پی کفار و منافقین واقعی ایمان و فضائل ظاهری و فریبنده آنها را از بین می‌برد، هم چنان که دیدیم در آیات گذشته که ترجمه‌اش هم گذشت فرمود: <span class="aya" rel="3_140-141" data-words="9-36">و تلک الأیام نداولها بین الناس و لیعلم الله الذین آمنوا و یتخذ منکم شهداء، و الله لا یحب الظالمین، و لیمحص الله الذین آمنوا و یمحق الکافرین</span><span class="footnote" rel="1" title="سوره آل عمران:۱۴۱&quot;">*</span>. </p> <p>البته کافران محقی دیگر هم دارند، و آن این است که به تدریج نسلشان برچیده می‌شود چون خدای تعالی خبر داده که عالم کون به سوی صلاح بشر، و نیز به سوی خلوص دین برای خدا سوق داده می‌شود، و در این باب فرموده: <span class="aya" rel="20_132" data-words="13-15">و العاقبة للتقوی</span><span class="footnote" rel="2" title="که سرانجام رستگاری از آن متقین است طه:۱۳۲&quot;">*</span>. </p> <p>نیز فرمود: <span class="aya" rel="21_105" data-words="9-13">أن الأرض یرثها عبادی الصالحون</span><span class="footnote" rel="3" title="محققا بندگان صالح من زمین را به ارث می‌برند انبیاء:۱۰۵&quot;">*</span>. </p> <h3> <span class="title" rel="3_144 3_143 3_139 3_140 3_141 3_142 3_145 3_146 3_147 3_148">بیان</span> </h3> <p> <span class="aya" rel="3_144" data-words="1-10">و ما محمد إلا رسول قد خلت من قبله الرسل...</span> <span class="phrase">کلمه <em rel="fa_3_143_5-5" data-sentence="5:455">موت</em> به معنای رفتن روح از بدن و بطلان حیات است، و کلمه <em>قتل</em>  به معنای مردنی است که به سببی عمدی و یا شبه عمد مستند باشد، و این دو کلمه (یعنی موت و قتل) اگر تک تک استعمال شوند مثلا در یک کلامی فقط کلمه <em rel="fa_3_143_5-5" data-sentence="263:238">موت</em> آمده باشد، معنایش اعم از هر دو است، یعنی هم شامل مردن می‌شود، و هم شامل کشته شدن، و اما اگر در کلامی نظیر آیه مورد بحث هر دو آمده باشد، آن وقت موت تنها به معنای مردن به اجل خدایی است، و قتل به معنای مردن به خاطر عمل اختیاری شخص دیگر است.</span> </p> <p> <span class="aya" rel="3_144" data-words="16-18">انقلبتم علی أعقابکم</span> انقلاب بر عقبین (دو پاشنه) بنا به گفته راغب به معنای این است که فلانی متمایل به برگشتن شد و برگشت و جمله: <em>انقلب علی عقبیه</em> نظیر جمله       <code class="page" rel="4,56"/>  <em>رجع علی حافرته</em> و جمله: <span class="aya" rel="18_64" data-words="6-9">فارتدا علی آثارهما قصصا</span>، و کلمه: <em>رجع</em> همه به معنای برگشتن به محل اول یا حال اول است<span class="footnote" rel="1" title="مفردات راغب ص ۳۴۰">*</span>. </p> <p>و چون در آیه مورد بحث <em>انقلاب بر اعقاب</em> را جزای شرطی قرار داده که عبارت است از مرگ و یا کشته شدن رسول خدا (ص)، این معنا را می‌فهماند که منظور از برگشت، برگشتن از دین است، نه برگشتن از کار جنگ، چون هیچ ارتباطی میان فرار از جنگ با مرگ و یا قتل رسول خدا (ص) نیست، و تنها رابطه و نسبتی که تصور دارد بین مرگ آن جناب و برگشتن از ایمان به کفر است، و دلیل بر اینکه مراد این است، جمله: <span class="aya" rel="3_154" data-words="12-22">و طائفة قد أهمتهم أنفسهم یظنون بالله غیر الحق ظن الجاهلیة...</span> می‌باشد که در آیات بعد قرار دارد و بیانگر حال همین اشخاص است که اگر رسول خدا (ص) از دنیا برود از دین خدا بر می‌گردند، چون غیر از حفظ منافع دنیایی خود هیچ همی ندارند، اگر بدین خدا هم می‌گروند برای تامین همین منافع است، در نتیجه ما دام که از پستان دین می‌دوشند دین دارند، و از آن دم می‌زنند، همین که منافعی برایشان نداشت، و بلکه به منافع دنیایی‌شان لطمه زد از آن بر می‌گردند، و آنها که در جنگ احد با شنیدن قتل رسول خدا (ص) برگشتند،  (از دین برگشتند نه از جنگ)، علاوه بر اینکه نظیر آن فراری که در احد از این طایفه سر زد، در غیر احد از قبیل جنگ حنین و خیبر و غیر آن دو نیز سر زد، و خدای تعالی در آن دو جریان چنین خطابی به آنها نکرد، و از فرار و پشت کردنشان به جنگ، چنین تعبیری نکرد و نفرمود: شما در خیبر و حنین‌ <span class="aya" rel="3_144" data-words="16-18">انقلبتم علی أعقابکم</span> بلکه تنها فرمود (و در روز حنین وقتی از کثرت جمعیت خود مغرور شدید، همین باعث شد که کاری از پیش نبرید، و زمین با همه فراخ و وسعتش بر شما تنگ شود و در آخر فرار کنید)<span class="footnote" rel="2" title="سوره توبه آیه:۲۵&quot;">*</span> پس حق این است که مراد از انقلاب علی الاعقاب ، برگشتن به کفر سابق است، نه فرار از جنگ. </p> <p>در نتیجه حاصل معنای آیه با در نظر گرفتن سیاق عتاب و توبیخش این می‌شود: که محمد ص سمتی جز رسالت از ناحیه خدا ندارد (مانند سایر رسولان که وظیفه‌شان تنها رساندن رسالت پروردگارشان است) نه مالک امر خودش است، و نه امور عالم، امر عالم تنها و تنها به دست خدا است، دین هم دین خدا است و با بقای خدا باقی است، پس این چه معنا دارد که شما مسلمانان ایمان خود را وابسته بزنده بودن آن جناب کنید، بطوری که اگر آن     <code class="page" rel="4,57"/> جناب به مرگ و یا به قتل از دنیا برود قیام بدین خدا را رها کنید، و به قهقرا و عقب برگردید، و هدایت خود را از دست داده و دچار گمراهی و غوایت شوید؟. </p> <p>و این سیاق قوی‌ترین شاهد است بر اینکه سپاه اسلام در روز احد بعد از گرم شدن تنور جنگ، ظن قوی پیدا کردند به اینکه رسول خدا (ص) کشته شده، و به همین جهت متفرق شده و پشت به قتال کردند، و بنا بر این روایت و تاریخ ذیل‌ (به طوری که ابن هشام آن را در سیره خود آورده) تایید می‌شود<span class="footnote" rel="1" title="سیره ابن هشام ج ۳ ص ۳۰">*</span>. </p> <p>وی چنین آورده که انس بن نضر (عموی انس بن مالک) به عمر بن خطاب و طلحة بن عبید اللَّه و جمعی از مهاجرین و انصار بر خورد، که دست از جنگ کشیده بودند، پرسید: چرا ایستاده‌اید؟ گفتند: رسول خدا (ص) کشته شد، پرسید: پس بعد از حیات رسول خدا  (ص) زندگی را می‌خواهید چه کنید جا دارد شما هم در همان راهی که رسول خدا  (ص) در آن راه کشته شد بمیرید، آن گاه رو کرد به دشمن، و آن قدر شمشیر زد تا کشته شد. </p> <p>و سخن کوتاه اینکه معنای عبارت <em>السلال</em> و عبارت <em>القاء بایدی</em> همین است، که این عده ایمانشان قائم به وجود رسول خدا بود، یعنی با بقای آن جناب باقی و با مرگ آن جناب از بین می‌رفت، و معنای آن جز این نمی‌تواند باشد که ایمان آورده بودند تا ثواب دنیا و خیر آن را به دست آورند، و همین نقیصه است که خدای تعالی در آن آیه مورد بحث به خاطر آن عتاب و ملامتشان کرده است، مؤید این معنا جمله آخر آیه است که می‌فرماید: <span class="aya" rel="3_144" data-words="28-31">و سیجزی الله الشاکرین</span> چون خدای سبحان همین جمله را در آیه بعد که در باره جویندگان ثواب آخرت است تکرار کرده، از این می‌فهمیم که در جنگ احد بعضی از صحابه بوده‌اند که ایمانشان چنین ایمانی مستعار نبوده بلکه ایمان جدی و واقعی بوده است (دقت بفرمائید). </p> <p> <span class="aya" rel="3_144" data-words="28-31">و سیجزی الله الشاکرین</span> </p><h3> <span class="title" rel="3_140 3_139 3_141 3_142 3_143 3_144 3_145 3_146 3_147 3_148">حقیقت شکر و مراد از <em>شاکرین</em> </span> </h3> <p> این جمله بطوری که از سیاق بر می‌آید به منزله استثنایی از ما قبل است و این خود دلیل است بر اینکه همانطور که گفتیم در سپاه اسلام در جنگ احد بعضی بوده‌اند که نه دچار آن انقلاب شدند، و نه عملی کردند که از انقلاب درونیشان خبر دهد، و این عده شکرگزارانند. و حقیقت شکر، اظهار نعمت است، هم چنان که کفر، مقابل آن است یعنی پنهان کردن نعمت و سرپوش روی آن نهادن است، و اظهار نعمت به این معنا است که آن را در جای خود   <code class="page" rel="4,58"/> استعمال کنی، آن جایی که دهنده نعمت در نظر داشته و نیز اظهار نعمت به این است که آن را به زبان بیاوری، و منعم را در برابر دادن این نعمت، ثنا بگویی، و مرحله دیگر اظهار نعمت این است که در قلب هم به یاد آن و به یاد منعمش باشی، و از یادش نبری. </p> <p>پس شکر خدای تعالی در برابر نعمتی از نعمتهای او این است که در هنگام استعمال و به کار بردنش به یاد او باشد، و وقتی به یاد او بود به یاد این مطلب هم می‌افتد که نعمت او را در جایی که خود او خواسته استعمال کند، نه در جای دیگر، و معلوم است که هیچ موجودی نیست که نعمتی از نعمت‌های او نباشد، و هیچ نعمتی را خلق نکرده مگر برای اینکه در راه بندگیش استعمال شود، هم چنان که خودش فرمود: <span class="aya" rel="14_34" data-words="1-17">و آتاکم من کل ما سألتموه، و إن تعدوا نعمت الله لا تحصوها، إن الإنسان لظلوم کفار</span><span class="footnote" rel="1" title="آنچه از او در خواست کرده‌اید (چه به زبان سر و چه به زبان حال) به شما داد، و اگر بخواهید نعمت خدا را بشمارید به آخرش نمی‌رسید، راستی که انسان ستمگر و کفران پیشه است ابراهیم:۳۴&quot;">*</span>. </p> <p>پس شکر او در برابر نعمت‌هایش به این است که در آن نعمت‌ها اطاعت شود، و بیاد مقام ربوبیتش باشند. </p> <p>و بنا بر این پس شکر مطلق خدای تعالی و بدون تقیید، همانا یاد خدا بدون نسیان، و اطاعتش بدون معصیت است، پس معنای آیه: <span class="aya" rel="2_152" data-words="3-8">و اشکروا لی و لا تکفرون</span><span class="footnote" rel="2" title="برای من شکر بگذارید و کفران نکنید بقره:۱۵۲&quot;">*</span> این است که به یاد من باشید، یادی که آمیخته با نسیان نباشد، و امر مرا اطاعت کنید، اطاعتی که آمیخته با عصیان نباشد،  (معلوم می‌شود در جنگ احد شخصی وجود داشته که هرگز از یاد خدا غافل نشده، و هرگز امر او را نافرمانی نکرده بوده <em>مترجم</em>) و نباید به این سخن گوش داد که بعضی آن را گفته‌اند که امر در آیه شریفه تکلیف بما لا یطاق و خارج از توان انسان است، زیرا این سخن ناشی از کمی تدبر در این حقایق و دوری از ساحت عبودیت و کار پاکان را قیاس از خود گرفتن است. </p> <p>و <span class="phrase">گرنه در سابق هم توجه فرمودید که گفتیم و تعبیر به فعل با تعبیر به صفت فرق دارد تعبیر به فعل بیش از صدور بر آن فعل از فاعلش دلالت ندارد،  (مثلا وقتی می‌گوئیم: فلانی کرامت کرد، تنها دلالت دارد بر اینکه یک بار و یا دو بار این عمل از او سر زد)، به خلاف صفت که علاوه بر <em>صدور</em> ، دلالت بر <em>استقرار</em> و دوام آن نیز دارد،  (وقتی می‌گوئیم فلانی کریم است معنایش این است، عمل کرامت عمل همیشگی او است)، و می‌فهماند این معنای     <code class="page" rel="4,59"/> وصفی برای او ملکه‌ای شده که هرگز از او جدا نمی‌شود، پس فرق است بین کلمات آنها که  <em>شرک ورزیدند</em> و آنها که <em>صبر کردند</em> و آنها که <em>ظلم کردند</em> و آنها که <em>تعدی نمودند</em> ، با کلمات <em>المشرکین</em> ، <em>الصابرین</em> ، <em rel="fa_3_140_28-28" data-sentence="710:519">الظالمین</em> ، <em>المعتدین</em> ، <em>الشاکرین</em> ، که دسته اول تنها دلالت دارد بر اینکه کارها از آنان سر زده، ولی دسته دوم دلالت دارد بر اینکه این کارها صدورش عادت و صفت همیشگی آنان شده، پس کلمه <em>شاکرین</em> در جمله مورد بحث به معنای کسانی است که در باطن دارای صفت شکر هستند، و این فضیلت در آنان استقرار یافته، و ما قبلا هم گفتیم و روشن کردیم که شکر مطلق عبارت است از اینکه بنده بیاد هیچ نعمتی نیفتد مگر آنکه خدا را هم با آن یاد آورد، و با هیچ چیزی تماس نگیرد که نعمتی از نعمتها باشد، مگر آنکه خدای تعالی را در آن اطاعت کند.</span> </p> <h3> <span class="title" rel="3_144 3_145 3_139 3_140 3_141 3_142 3_143 3_146 3_147 3_148">شکر تمام نمی‌شود مگر با اخلاص</span> </h3> <p> پس روشن گردید که شکر تمام نمی‌شود مگر با اخلاص، یعنی خلوص شکر برای خدا، هم از حیث علم، و هم از نظر عمل، پس شاکران عبارتند از مخلصین برای خدا، آن کسانی که شیطان را طمعی در آنان نباشد. </p> <p>این حقیقت از سخنی که خدای تعالی از ابلیس حکایت کرده کاملا روشن می‌گردد، و این سخن در چند جا به عباراتی مختلف آمده، از آن جمله گفته است: <span class="aya" rel="38_82-83" data-words="2-8">فبعزتک لأغوینهم أجمعین، إلا عبادک منهم المخلصین</span><span class="footnote" rel="1" title="به عزتت سوگند که همه آنان را گمراه خواهم کرد، مگر بعضی از بندگانت که مخلص باشند">*</span>. </p> <p>و نیز گفته: <span class="aya" rel="15_39-40" data-words="2-15">رب بما أغویتنی لأزینن لهم فی الأرض و لأغوینهم أجمعین، إلا عبادک منهم المخلصین</span><span class="footnote" rel="2" title="سوره حجر آیه:۴۰&quot;">*</span>، که در این دو آیه از اغوای کلی خود احدی به جز مخلصین را استثنا نکرد، و خدای تعالی هم گفتار او را امضا نموده رد نکرد، و در جای دیگر حکایت فرموده که گفت: <span class="aya" rel="7_16-17" data-words="2-26">فبما أغویتنی لأقعدن لهم صراطک المستقیم، ثم لآتینهم من بین أیدیهم و من خلفهم و عن أیمانهم و عن شمائلهم و لا تجد أکثرهم شاکرین</span><span class="footnote" rel="3" title="به خاطر اینکه مرا گمراه کردی بر سر راه مستقیمی که تو برای بشر ترسیم نموده‌ای می‌نشینم، آن گاه از پیش رو و پشت سر و راست و چپشان سر وقتشان می‌آیم، بطوری که اکثرشان را شاکر نیابی">*</span> که در این آیه جمله‌ <span class="aya" rel="7_17" data-words="16-17">لا تجد</span> به منزله استثنا <span class="aya" rel="15_40" data-words="1-2">إلا عبادک</span> در آیه قبل است، و کلمه <em>شاکرین</em> به جای کلمه: <em>مخلصین</em> در آیه قبل است، و این نیست مگر به خاطر اینکه شاکرین همان مخلصینند که شیطان در آنها بهره‌ای </p> <p> سوره ص آیه:83".    </p> <p> سوره اعراف آیه:17".  <code class="page" rel="4,60"/> ندارد و دستش به آنان نمی‌رسد، چون تنها کار و کید او این است که مقام ربوبیت خدا را از یاد بندگان بیرون ببرد، و به سوی معصیت دعوت کند، و ساحت مخلصین و شاکرین عالی‌تر از این است. <span class="phrase">در آیات نازله در باره جنگ احد نیز چیزی که این معنا را تایید کند وجود دارد، و آن آیه‌ای است که بعد از آیات مورد بحث می‌آید، که فرموده: <span class="aya" rel="3_155" data-words="1-22">إن الذین تولوا منکم یوم التقی الجمعان إنما استزلهم الشیطان ببعض ما کسبوا و لقد عفا الله عنهم إن الله غفور حلیم</span><span class="footnote" rel="1" title="محققا کسانی که از شما در روز نبرد کفر و دین پشت کردند، شیطان به خاطر بعضی از کارها که کردند برایشان مسلط شد، و خدا ایشان را عفو فرمود، و خدا آمرزگاری شکیبا است آل عمران:۱۵۵&quot;">*</span> که با ضمیمه کردن جمله: <span class="aya" rel="3_144" data-words="28-31">و سیجزی الله الشاکرین</span> در آیه مورد بحث، و جمله: <span class="aya" rel="3_145" data-words="26-28">و سنجزی الشاکرین</span> در آیه بعدش که گفتیم به منزله استثنا است گفتار ما تایید می‌شود، که منظور از  <em rel="fa_3_144_15-15" data-sentence="797:181">انقلاب</em> و <em>تولی</em> برگشتن از <em>دین</em> است، نه از <em>جنگ</em>  (پس در این جنگ کسانی بوده‌اند که شاکر و مخلص بودند و دست وساوس شیطان به آنان نمی‌رسیده، چون آنی از خدا غافل نبودند).</span> </p> <p>پس اگر خواننده عزیز در این بحث دقت کند آن وقت تعجبش از گفتاری که بعضی‌ها گفته‌اند به نهایت خواهد رسید، و آن این است که آیه شریفه که می‌فرماید: <span class="aya" rel="3_155" data-words="1-4">إن الذین تولوا منکم...</span> به مضمون روایتی نظر دارد که می‌گوید: فرار کردن و سست شدن مؤمنین و متفرق شدن از صف قتالشان به خاطر این بود که شیطان در آن روز ندا در داد: <em>الا قد قتل محمد</em><span class="footnote" rel="2" title="آگاه باشید که محمد (ص) کشته شد تاریخ المغازی ج ۱ ص ۲۳۵">*</span> آن وقت عبرت خواهی گرفت از اینکه نداشتن بضاعت علمی چگونه افراد را وا میدارد که کتاب خدا (قرآن) را از اوج معارف عالیه و حقایق راقیه‌اش تا چه حد پائین بیاورند. </p> <p>پس آیه شریفه دلالت کرد بر اینکه در روز جنگ احد عده‌ای بوده‌اند که نه دچار وهن و سستی شدند و نه در ادامه راه خدا کوتاهی کردند، و لذا خدا آنان را شاکرین نامید، و تصدیق کرد که شیطان در آنان راهی نداشت، و امیدی به آنان نیست، نه در این جنگ و نه در هیچ موقفی دیگر، چون صفت <em>شکر</em> در آنها ثابت و ملازم آنان بود، و نام شاکرین در هیچ جای قرآن بر احدی به عنوان توصیف اطلاق نشده، به جز این دو مورد، یعنی آیه: <span class="aya" rel="3_144" data-words="1-3">و ما محمد...</span> و آیه: <span class="aya" rel="3_145" data-words="1-4">و ما کان لنفس...</span>، و در هیچ یک از این دو مورد سخنی از پاداش شاکرین به میان نیامده که چیست، و این برای آن بوده که بیان کند به اینکه پاداش این طایفه به قدری عظیم و نفیس است که در بیان نمی‌گنجد. </p> <h3> <span class="title" rel="3_139 3_140 3_141 3_142 3_143 3_144 3_145 3_146 3_147 3_148">تعریض به کسانی که می‌گفتند: اگر کشتگان احد به جنگ نمی‌رفتند نمی‌مردند</span> </h3> <p> <code class="aya" rel="3_145"/> <span class="aya" rel="3_145" data-words="1-11">و ما کان لنفس أن تموت إلا بإذن الله کتابا مؤجلا...</span> این آیه تعریضی است به کسانی که در باره کشته شدگان در راه خدا می‌گفتند اگر به جنگ نرفته بودند نمی‌مردند، و در آیه 156 همین سوره گفتارشان را حکایت می‌کند، که گفتند: <span class="aya" rel="3_156" data-words="1-10">یا أیها الذین آمنوا لا تکونوا کالذین کفروا و قالوا...</span>، و هم چنین تعریض به کسانی است که گفته بودند اگر اختیار رهبری جنگ به دست ما بود این افراد کشته نمی‌شدند، و قرآن کریم این گفتارشان را در آیه 154 همین سوره حکایت کرده است که گفتند: <span class="aya" rel="3_154" data-words="43-51">لو کان لنا من الأمر شیء ما قتلنا هاهنا...</span>، و صاحب این سخنان مؤمنین بودند، نه منافقین، که بکلی از یاری رسول خدا  (ص) خود داری نموده و برای قتال از خانه‌هایشان بیرون نیامدند. </p> <p>و مفهوم این سخنان از مؤمنین با کمال ایمان نمی‌سازد چرا که لازمه چنین سخنی این است که: مرگ و میر و سنت محکمی که از قضای ثابت و استوار سرچشمه گرفته است به اذن خدا نباشد . و این خود نیز لازمه فاسد دیگری دارد و آن این است که ملک الهی و تدبیر ربانی باطل باشد، و حال آنکه چنین نیست، پس اصل کلام باطل است، و ما ان شاء اللَّه در اول سوره انعام بحثی پیرامون نوشته بودن اجلها و معنای آن خواهیم داشت. </p> <p>و چون لازمه این سخن از کسی که آن را گفته این است که ایمانش به اسلام ناشی از این پندار بوده که هر چه هست به دست رسول خدا و مؤمنین است، و خلاصه ایمان آورده تا صاحب اختیار دنیا باشد که بیانش گذشت، و نیز از آنجایی که اجتناب کنندگان از این پندار تنها کسانی هستند که ثواب آخرت را می‌جویند و کار به دنیا و اختیار داری دنیا ندارند، لذا دنبال جمله مورد بحث فرمود: <span class="aya" rel="3_145" data-words="12-25">و من یرد ثواب الدنیا نؤته منها و من یرد ثواب الآخرة نؤته منها</span>، در این جمله هم در باره کسانی که منظورشان از اسلام دنیا است فرموده از آن به ایشان می‌دهیم، و هم آنها که منظورشان آخرت است فرموده از آن به ایشان می‌دهیم، و نه در باره طایفه اول فرمود:  (نؤتها-آن را به وی می‌دهیم)، و نه در باره طایفه دوم، برای اینکه همیشه اراده و خواستن انسان با موافقت همه اسباب روبرو نمی‌شود، تا همه خواسته‌اش تامین گردد، ولی چنان هم نیست که با موافقت بعضی از اسباب مواجه نگردد پس اگر با موافقت همه اسباب مواجه شد همه خواسته‌اش بر آورده می‌شود، و اگر با موافقت بعضی از آنها رو برو گردید تنها بعضی از خواسته‌اش بر آورده می‌شود، هم چنان که در جای دیگر فرموده: <span class="aya" rel="17_18-19" data-words="1-33">من کان یرید العاجلة عجلنا له فیها ما نشاء لمن نرید، ثم جعلنا له جهنم یصلاها مذموما مدحورا، و من أراد الآخرة و سعی لها سعیها و هو مؤمن فأولئک کان سعیهم مشکورا</span><span class="footnote" rel="1" title="کسی که دنیای نقد و زودرس را بخواهد ما هم در همین دنیا به هر کس که بخواهیم و بهر مقدار که بخواهیم زودتر می‌دهیم، ولی دنبالش جهنمی برایش مقرر می‌کنیم که با سرافکندگی و مطرودی در آن بسوزد، و کسی که آخرت را بخواهد و همه تلاشش را برای آن قرار دهد و ایمان هم داشته باشد این چنین مردمند که تلاششان تلافی می‌شود اسراء:۱۹&quot;">*</span>. </p> <p>   <code class="page" rel="4,62"/> و نیز فرمود: <span class="aya" rel="53_39" data-words="1-7">و أن لیس للإنسان إلا ما سعی</span><span class="footnote" rel="1" title="یعنی انسان بهره‌ای ندارد جز همان تلاش خودش سوره نجم:۳۹&quot;">*</span>. </p> <p>در آخر آیه مورد بحث بعد از بیان حال دو طایفه نامبرده، به صورت بیانی کلی خصوص شاکران را نام برده، و از آن دو طایفه بیرون کرد، و فرمود: <span class="aya" rel="3_145" data-words="26-28">و سنجزی الشاکرین</span>، و این نیست مگر به خاطر اینکه شاکران جز رضای خدا را نمی‌جویند، نه کاری به کار دنیا دارند، و نه کاری به کار آخرت، که بیانش گذشت. </p> <p><code class="aya" rel="3_146"/> <span class="aya" rel="3_146" data-words="1-8">و کأین من نبی قاتل معه ربیون کثیر...</span> <span class="phrase">کلمه <em rel="fa_3_146_2-2" data-sentence="5:450">کاین</em> کلمه‌ای است که برای افاده کثرت بکار می‌رود، و در فارسی به معنای  <em>چه بسا</em> است و کلمه <em>من</em> در اینجا بیانیه است، و کلمه <em rel="fa_3_146_7-7" data-sentence="192:303">ربیون</em> جمع کلمه <em rel="fa_3_146_7-7" data-sentence="259:281">ربی</em>  است، که نظیر کلمه <em>ربانی</em> به معنای کسی است که مختص برای رب العالمین باشد، یعنی جز به کار خدا به هیچ کار دیگر مشغول نباشد، ولی بعضی گفته‌اند مراد از این کلمه هزاران و مراد از کلمه <em rel="fa_3_146_7-7" data-sentence="502:81">ربی</em> هزار است، و کلمه (استکانت) که مصدر فعل (استکانوا) است، به معنای تضرع و زاری است.</span> </p> <p>و در این آیه موعظتی و اعتباری آمیخته با عتاب، و نیز تشویقی برای مؤمنین است، تا به این ربیون اقتدا کنند، و در نتیجه خدای تعالی هم ثواب دنیا و حسن ثواب آخرت به ایشان بدهد همانطور که به ربیون داد، و ایشان را به خاطر احسانشان دوست بدارد، همانطور که آنان را بدین جهت دوست داشت. و خدای تعالی از فعل و قول آنان چیزهایی را برای مؤمنین حکایت کرد، که مایه عبرت آنان باشد، و آن را شعار خود سازند تا مبتلا به کردار و گفتاری که آنان در جنگ احد بدان مبتلا شدند نشوند، گفتار و کرداری که مرضی خدای تعالی نبود، که تا در نتیجه خدا نیز هم ثواب دنیا را به ایشان بدهد و هم ثواب آخرت را، همانطور که نسبت به آن ربیون جمع کرد میان ثواب دنیا و ثواب آخرت. </p> <p>و خدای تعالی در این آیه بین ثواب دنیا و ثواب آخرت در تعبیر فرقی قائل شد، به این معنا که در باره ثواب دنیا تعبیر کرد به ثواب دنیا، ولی در باره آخرت تعبیر کرد به <em>حسن ثواب آخرت</em> تا اشاره کرده باشد به اینکه ثواب آخرت قابل مقایسه با ثواب دنیا نیست بلکه منزلتی رفیع‌تر دارد. </p> 
