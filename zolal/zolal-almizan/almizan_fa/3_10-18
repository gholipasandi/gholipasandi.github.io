<h3 class="ayas">سوره آل‌عمران آیه‌های ۱۰ تا ۱۸</h3><code class="section" rel="3_10-18"/><h3>ترجمه آیات</h3> <p> <span class="trans" rel="3_10">آنان که کافر شدند بطور محقق بدانند که اموال و اولادشان به هیچ وجه و از هیچ جهت از خدا<code class="page" rel="3,137"/> بی‌نیازشان نمی‌کند و ایشان آری هم ایشانند که آتش افروز دوزخند.  «۱۰» </span><span class="trans" rel="3_11">ایشان عادتی نظیر عادت آل فرعون و امتهای قبل از ایشان دارند که آیات خدا را تکذیب کردند، و خدا به جرم گناهانشان آنان را بگرفت و خدا شدید العقاب است.  «۱۱» </span><span class="trans" rel="3_12">به کسانی که کافر شدند بگو بزودی شکست خواهید خورد و به سوی جهنم محشور می‌شوید که بد جایگاهی است.  «۱۲» </span><span class="trans" rel="3_13">شما اگر اهل عبرت بودید در همان برخوردی که دو طایفه مؤمن و کافر داشتند برایتان آیتی و عبرتی بود، یک طایفه در راه خدا می‌جنگیدند و طایفه دیگر کافر بودند، کفار مؤمنین را دو برابر دیدند و همین باعث شکستشان شد، خدا هر که را بخواهد به نصرت خود یاری می‌کند و در این عبرتی است برای صاحبان بصیرت.  «۱۳» </span><span class="trans" rel="3_14">علاقه به شهوات یعنی زنان و فرزندان و گنجینه‌های پر از طلا و نقره و اسبان نشان‌دار و چارپایان و مزرعه‌ها علاقه‌ای است که به وسوسه شیطان بیش از آن مقدار که لازم است در دل مردم سر می‌کشد با اینکه همه اینها وسیله زندگی موقت دنیا است، و سرانجام نیک نزد خدا است.  «۱۴» </span><span class="trans" rel="3_15">به این دلدادگان بگو آیا می‌خواهید شما را به بهتر از اینجا خبر دهم؟ کسانی که از خدا پروا داشته باشند نزد پروردگارشان بهشتهایی دارند که از زیر سایه آن نهرها جاری است و ایشان در آن، زندگی جاودانه و همسرانی پاک داشته و خدا از آنان خشنود است و او به بندگان بینا است.  «۱۵» </span><span class="trans" rel="3_16">بندگانی که می‌گویند: پروردگارا ما ایمان آوردیم پس گناهانمان را بیامرز و از عذاب آتش محفوظمان بدار.  «۱۶» </span><span class="trans" rel="3_17">بندگانی که خویشتن‌دار و راستگو و اهل عبادت و انفاقگر و استغفار کنندگان در سحرگاهانند.  «۱۷» </span><span class="trans" rel="3_18">خدا خود شاهد است بر اینکه معبودی جز او نیست، ملائکه و صاحبان علم نیز شهادت می‌دهند به یگانگی او و اینکه او همواره به عدل قیام دارد، معبودی جز او که عزیز و حکیم است وجود ندارد «۱۸» </span></p>                 <h3>بیان آیات</h3> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">آهنگ و غرض کلی این آیات و ارتباط آنها با آیات قبل</span> </h3> <p> در سابق گفتیم: مسلمانان در روزهایی که این سوره نازل می‌شد، مبتلا به توطئه‌گری‌های منافقینی بودند که در داخل جماعتشان رخنه کرده بودند، یک عده ساده لوح هم وجود داشتند که آنچه را منافقین و یا دشمنان اسلام به منظور واژگونه‌ کردن امور و تباه ساختن دعوت اسلام شایع می‌کردند باور نموده و دچار وسوسه می‌شدند. </p> <p>این گرفتاریهای مسلمین از داخل بود، گرفتاریهایی هم از خارج داشتند، و آن این بود که همه دنیا که یا مشرک بودند، و یا یهود، و یا نصارا، علیه دعوت اسلام قیام کرده بودند و<code class="page" rel="3,138"/> برای خاموش کردن نور دین، و ابطال دعوت مسلمین، و بی اثر کردن تلاشهای آنان دست به دست هم داده، به هر وسیله ممکن (قلما و قدما) تمسک می‌کردند، و گفتیم که غرض این سوره دعوت مسلمین است به توحید کلمه، و صبر، و ثبات، تا از این راه امورشان اصلاح شود، و فسادهایی که در داخل اجتماعشان هست، و هجوم‌هایی که از خارج به ایشان می‌شود، رفع گردد. </p> <p>آیات قبل، از آنجا که می‌فرمود: <span class="aya" rel="3_7" data-words="1-5">هو الذی أنزل علیک الکتاب</span>... <span class="aya" rel="3_9" data-words="9-13">إن الله لا یخلف المیعاد</span> اشاره‌ای بود به منافقین، و آنهایی که دلهایشان مبتلا به زیغ و انحراف بود، و مسلمانان را دعوت می‌کرد به اینکه در آنچه از معارف دینی درک کرده‌اند ثبات قدم به خرج دهند. </p> <p>و در آنچه هم درک نکرده‌اند و بر ایشان مشتبه است ایمان و تسلیم داشته باشند، هر چند که کنه و حقیقت آن را نفهمیده باشند، و خاطر نشان می‌ساخت که هر فتنه‌ای گریبان مسلمین را بگیرد و نظام سعادتشان را مختل سازد از ناحیه پیروی متشابهات، و تاویل کردن آیات خدا است، که اگر چنین کنند دینی که برای هدایت آنان نازل شده، همان دین، وسیله ضلالت و بدبختیشان می‌شود، و اجتماعشان مبدل به افتراق شده و نظامشان مختل می‌گردد. </p> <p>و اما در این آیات به بیان حال مشرکین و کفار پرداخته و می‌فرماید: بزودی شکست خواهند خورد و نمی‌توانند خدای را به ستوه بیاورند، و در طغیان خود پیروز نمی‌شوند. آن گاه علت این معنا را ذکر نموده و می‌فرماید: علت ضلالت آنان و مشتبه شدن امر بر ایشان این است که لذائذ دنیا در نظرشان جلوه کرده، و چنین خیال کرده‌اند که مال و اولادی که نصیبشان شده می‌تواند از خدای سبحان بی‌نیازشان سازد، و در این پندارشان سخت اشتباه نمودند، زیرا خدای سبحان غالب بر امر خویش است، و اگر مال و اولاد و نظائر اینها می‌توانست کسی را ذره‌ای و لحظه‌ای بی‌نیاز از خدا سازد، فرعونیان و امتهای ستمگر صاحب شوکت و قدرت، آنان را بی‌نیاز می‌ساخت ولی خدا گریبان آنان را به جرم گناهانشان بگرفت، و هلاکشان کرد، این یاغیان نیز همان سرنوشت را در پی خواهند داشت، و بزودی گرفتار خواهند شد. </p> <p>پس بر مؤمنین واجب است که از خدا بترسند، و از اینگونه لذائذ مادی پروا داشته باشند، تا به این وسیله به سعادت دنیا و ثواب آخرت و رضوان پروردگارشان نائل آیند . </p> <p>بنا بر این بیان، آیات مورد بحث همانطور که از مضامینش پیداست متعرض حال کفار است، هم چنان که آیات بعد از این چند آیه، متعرض حال اهل کتاب از یهود و نصارا است، که بزودی بیانش می‌آید ان شاء اللَّه. <code class="page" rel="3,139"/> <span class="aya" rel="3_10" data-words="1-13">إن الذین کفروا لن تغنی عنهم أموالهم و لا أولادهم من الله شیئا</span> وقتی گفته می‌شود: أغنی عنه ماله من فلان ، معنایش این است که مالی که در دست دارد او را از فلانی بی‌نیاز کرده، دیگر احتیاجی به او ندارد. </p> <p>آدمی در آغاز خلقتش و از همان روزهایی که پشت و روی دست خود را تشخیص می‌دهد خود را محتاج موجودات خارج از وجود خود احساس می‌کند. </p> <p>این اولین علم فطری انسان است به اینکه: محتاج صانع مدبری است که پدیدش آورده و امورش را تدبیر می‌کند، لیکن وقتی کمی بزرگتر شد، و خود را در وسط اسباب زندگی محصور دید، ابتدایی‌ترین حاجتی را که احساس می‌کند احتیاج به کمال بدنی، و رشد خویش است. احساس می‌کند که برای بقا و رشد بدنیش نیازمند به غذا و فرزند است و سایر کمالات حیوانی را در مرحله بعد می‌شناسد و نفسش او را به آنها واقف می‌سازد، و آن کمالات عبارت است از چیزهایی که خیال، آنها را در نظرش کمال معرفی می‌کند، در حالی که کمال نیست، مانند: زخارف و ثروتهای دنیا، لباس زیبا، خانه زیبا، زن زیبا، و... </p> <p>در این هنگام است که طلب غذا مبدل به طلب مال می‌شود، چون به خیال او مال مشکل‌گشای همه گرفتاریهای زندگی است، زیرا عادتا و غالبا به وسیله مال مشکلات حل می‌شود، در نتیجه همین انسانی که ضامن سعادت خود را غذا و فرزند می‌دانست، حالا این ضمانت را در مال و اولاد می‌داند، و تدریجا دل بر خواسته‌های نفسانی می‌بندد، و همه هم و غم خود را صرف در اسباب می‌کند، و در آخر، قلبش به کلی تسلیم اسباب می‌شود، و آنها را مستقل در سببیت می‌پندارد، که معلوم است وقتی چنین باوری در دل آمد یاد خدا از دل بیرون می‌رود، و همین جهل باعث هلاکت او می‌گردد، چرا که این جهل روی آیات خدا را می‌پوشاند و صاحبش کافر و منکر آیات خدا شده، امر بر او مشتبه می‌شود؟ چون رب واقعی او، خدایی است که بجز او معبودی نیست، خدایی که حی و قیوم است، و موجودات در هیچ حالی از او بی‌نیاز نیستند. و هیچ چیزی او را از خدا بی‌نیاز نمی‌کند، ولی او رب خود را مال و اولاد می‌داند. </p> <h3> <span class="title" rel="3_10">وجه <span class="phrase">مقدم ساختن <em rel="fa_3_10_7-7" data-sentence="11:31">اموال</em> بر <em rel="fa_3_10_10-10" data-sentence="69:13">اولاد</em> در آیه شریفه</span></span> </h3> <p> با این بیان روشن گردید که چرا در آیه مورد بحث اموال را جلوتر از اولاد ذکر کرد، چون گفتیم اعتماد و دلبستگی آدمی به مال که ریشه‌اش احتیاج به غذا است قبل از دلبستگی به اولاد است، و یک انسان مدتها احتیاج به غذا را احساس می‌کند، و آن را می‌شناسد، در حالی که از احتیاجش به اولاد بی‌خبر است، هر چند که گاهی علاقه او به اولاد، شدت یافته و مال را فدای اولاد می‌کند. <code class="page" rel="3,140"/> در آیه شریفه اختصار گویی شده، آنهم نوعی اختصار گویی که شبیه به دفع توهم است، تقدیر آیه چنین است: ان الذین کفروا و کذبوا بآیاتنا، و زعموا ان اموالهم و اولادهم تغنیهم من اللَّه آنهایی که کافر شدند و آیات ما را تکذیب کردند و پنداشتند که اموال و اولادشان از خدا بی‌نیازشان می‌کند چه اشتباهی کردند زیرا هیچ چیز در هیچوقت آنها را از خدای سبحان بی‌نیاز نمی‌کند. این معنا را آیه بعدی روشن می‌سازد. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">تکذیب کنندگان (از کفار) منشا اصلی آتش هستند و دیگران به آتش آنها می‌سوزند</span> </h3> <p> <span class="aya" rel="3_10" data-words="14-18">و أولئک هم وقود النار</span>. </p> <p><span class="phrase">کلمه <em rel="fa_3_10_17-17" data-sentence="5:669">وقود</em> به معنای هر چیزی است که با آن آتش را برافروخته و شعله‌ور سازند، و این آیه شریفه شبیه آیه: <span class="aya" rel="2_24" data-words="7-13">فاتقوا النار التی وقودها الناس و الحجارة</span><span class="footnote" rel="1" title="سوره بقره آیه ۲۴">*</span> و آیه: <span class="aya" rel="21_98" data-words="1-9">إنکم و ما تعبدون من دون الله حصب جهنم</span><span class="footnote" rel="2" title="سوره انبیا آیه ۹۸">*</span> است، چون در آیه مورد بحث می‌فرماید انسان آتش افروز دوزخ است، و در دومی می‌فرماید انسان و سنگ وسیله افروخته شدن دوزخ است، و در سومی می‌فرماید شما و هر چه به جز خدا می‌پرستید هیزم دوزخید، و ما در ذیل آیه 24 سوره بقره در سابق این معنا را تا حدودی بیان کردیم.</span> </p> <p>و <span class="phrase">اگر در آیه مورد بحث مطلب را در قالب جمله اسمیه آورد، و این جمله اسمیه را با اسم اشاره آغاز کرد، آنهم اشاره‌ای که مخصوص راه دور است، و نیز اگر بین مبتدا و خبر ضمیر فصل (هم) را قرار داد، و کلمه <em rel="fa_3_10_17-17" data-sentence="192:227">وقود</em> را به کلمه <em>نار</em> اضافه کرد، و نفرمود: <em>اولئک هم وقود</em> همه اینها برای این بود که انحصار را برساند، و لازمه این حصر این است که تکذیب کنندگان از کفار، اصل در عذاب، و افروخته شدن آتشند، و دیگران به آتش آنان می‌سوزند.</span> </p> <p>مؤید این نکته آیه‌ای است که در سوره انفال بیان می‌شود، و در آن می‌فرماید <span class="aya" rel="8_37" data-words="1-11">لیمیز الله الخبیث من الطیب، و یجعل الخبیث بعضه علی بعض</span><span class="footnote" rel="3" title="همه اینها برای این است که خبیث از طیب جدا شود، و همه خبیث‌ها را روی هم گذاشته انباشته گردند، آن گاه همه را در آتش افکند  (سوره انفال آیه ۳۷)">*</span>. </p> <p><code class="aya" rel="3_11"/> <span class="aya" rel="3_11" data-words="1-7">کدأب آل فرعون و الذین من قبلهم...</span> <span class="phrase">کلمه <em rel="fa_3_11_1-1" data-sentence="5:449">دأب</em> بطوری که اهل لغت گفته‌اند به معنای روش دائمی است، و در جای دیگر قرآن این کلمه در مورد حرکت دائمی خورشید و ماه به کار رفته، فرموده: <span class="aya" rel="14_33" data-words="1-7">و سخر لکم الشمس و القمر دائبین</span><span class="footnote" rel="4" title="سوره ابراهیم آیه ۳۳">*</span> و از همین جهت عادت همیشگی را هم دأب می‌گویند، چون         <code class="page" rel="3,141"/> عادت هم سیره‌ای است مستمر، و منظور در آیه مورد بحث هم همین معنا است.</span> </p> <p><span class="phrase">جمله: کداب... متعلق است به جمله‌ای تقدیری، که جمله: <span class="aya" rel="3_10" data-words="4-6">لن تغنی عنهم</span> بر آن دلالت می‌کند، و جمله‌ <span class="aya" rel="3_11" data-words="8-9">کذبوا بآیاتنا</span> منظور از <em rel="fa_3_11_1-1" data-sentence="222:17">دأب</em> را تفسیر می‌کند.</span> </p> <p>این جمله در واقع حال است برای دأب و تقدیر کلام همانطور که قبلا هم اشاره کردیم چنین است: ان الذین کفروا کذبوا بآیاتنا، و استمروا علیها دائبین، فزعموا ان فی اموالهم و اولادهم غنی لهم من اللَّه، کداب آل فرعون و من قبلهم، و قد کذبوا بآیاتنا<span class="footnote" rel="1" title="بدرستی که کفار آیات ما را تکذیب کردند، و بر این عمل ادامه دادند، و آن را عادت خود کردند پنداشتند که اموالشان می‌تواند از عذاب خدایشان برهاند، این عادت آنان نظیر عادت آل فرعون و اقوام قبل از ایشان است، که به آیات ما تکذیب کردند">*</span>. </p> <p>و در جمله: <span class="aya" rel="3_11" data-words="10-12">فأخذهم الله بذنوبهم</span> از ظاهر حرف <em>باء</em> سببیت استفاده می‌شود چون وقتی گفته می‌شود: من او را به گناهش مؤاخذه کردم معنایش این است که به سبب گناهش مؤاخذه کردم. </p> <p>این ظاهر حرف <em>باء</em> است و لیکن مقتضای مقابله‌ای که بین دو آیه شده است، و حال کفار عهد رسول را با کفار آل فرعون و قبل از ایشان مقایسه کرده، این است که حرف نامبرده به معنای وسیله باشد، چون قبل از آیه مورد بحث کفار را وسیله بر افروختن آتش دوزخ خوانده و فرموده بود اینان وقود آتشند، و جانشان شعله‌ور می‌شود و با شعله‌ور شدن جانها معذب می‌شوند، هم چنان آل فرعون و کفار قبل از ایشان که آنان نیز به گناهان خود گرفتار شدند، و عذابی که گریبان آنان را گرفت عین همان گناهانی بود که مرتکب شده بودند، و مکری که کردند، خود آن مکر عذاب جانشان شد و ظلم خودشان عایدشان گردید، هم چنان که قرآن کریم فرمود: <span class="aya" rel="35_43" data-words="7-13">و لا یحیق المکر السیئ إلا بأهله</span><span class="footnote" rel="2" title="مکر بد جز گریبان صاحبش را نمی‌گیرد (سوره فاطر آیه ۴۳)">*</span>. </p> <p>و نیز فرموده: <span class="aya" rel="2_57" data-words="16-23">و ما ظلمونا و لکن کانوا أنفسهم یظلمون</span><span class="footnote" rel="3" title="بر ما ستم نکردند بلکه تنها به خودشان کردند (سوره بقره آیه ۵۷)">*</span>. </p> <h3> <span class="title" rel="3_11"><span class="phrase">معنای <em rel="fa_3_11_15-16" data-sentence="6:16">شدید العقاب</em> بودن خدای سبحان</span></span> </h3> <p> از اینجا روشن می‌گردد که شدید العقاب بودن خدا به چه معنا است، چون روشن شد که عقاب خدا چنان نیست که از یک جهت معینی به انسان روی بیاورد و در محل معینی گریبان آدمی را بگیرد، و مانند عقاب غیر خدا به شرایط مخصوصی متوجه آدمی بشود، مثلا از بالای سر و یا از پائین و یا در بعضی اماکن به انسان برسد، و انسان بتواند از آن محل یا از آن       <code class="page" rel="3,142"/> ناحیه دور گردد، و پا به فرار گذاشته خود را از گزند آن عقاب حفظ کند، بلکه عقاب خدا آدمی را به عمل خود آدمی و به گناهش می‌گیرد، و چون گناه در باطن آدمی و در ظاهرش هست و از او جدا شدنی نیست، عقاب خدا هم از او جدا شدنی نیست، و در نتیجه خود انسان وقود و آتش افروز دوزخ می‌شود، و به عبارت دیگر آتش از نهاد خود او مشتعل می‌گردد و با این فرض دیگر فرار و قرار معنا ندارد، دیگر نه خلاصی تصور دارد، و نه تخفیف، به همین جهت است که خدا خود را شدید العقاب خوانده است. </p> <p>و در جمله: <span class="aya" rel="3_11" data-words="8-11">کذبوا بآیاتنا فأخذهم الله</span> دو بار التفات به کار رفته، اول التفاتی از غیبت به حضور، و دوم التفاتی از حضور به غیبت. توضیح اینکه: در آیه قبل خدای تعالی غایب فرض شده بود و می‌فرمود مال و اولادشان نمی‌تواند آنان را از خدا بی‌نیاز کند. </p> <p>و در جمله مورد بحث خدای تعالی متکلم فرض شده، می‌فرماید: به آیات ما تکذیب کردند ، و بار دوم خدای تعالی که در این جمله حاضر و متکلم فرض شده غایب فرض می‌شود، چون می‌فرماید: پس خدا ایشان را بگرفت . </p> <p>حال باید دید نکته این دو التفات چیست؟. </p> <p>التفات نکته اول این است که با حاضر شدن خدا هم ذهن شنونده نشاط پیدا می‌کند، و هم خبر را به درست بودن نزدیک می‌گرداند، زیرا مثل این می‌ماند که گوینده‌ای بگوید:  فلانی بد دهن و فحاش و بد برخورد است، و من گرفتار معاشرت با او شده‌ام‌، زنهار که از همنشینی با او بپرهیزی که در این عبارت جمله: و من گرفتار معاشرت با او شده‌ام خبر را تصحیح می‌کند و صدق آن را اثبات می‌نماید، چون خبر را مستند به دیدن و مشاهده خود می‌کند که خود نوعی شهادت است. </p> <p>بنا بر این معنای آیه شریفه این می‌شود که: آل فرعون عادتشان عادت همین کفار بود، و مثل اینان آیات را تکذیب می‌کردند، و این مطلب جای هیچ شکی نیست، برای اینکه ما خود رفتار آل فرعون را مشاهده کردیم و به خاطر همین که دیدیم آیات ما را تکذیب می‌کنند، هلاکشان کردیم . </p> <p>و اما التفات دوم که در جمله: <span class="aya" rel="3_11" data-words="10-11">فأخذهم الله</span> بکار رفته، و دو باره خدای تعالی غایب به حساب آمده، نکته‌اش این است که خواسته بعد از به دست آوردن مقصود دوباره به اصل کلام برگردد، و علاوه بر این، حکم را به مقام الوهیت که قائم به همه شؤون عالم، و مهیمن بر هر کوچک و بزرگی است ارجاع دهد، و به همین منظور لفظ جلاله (اللَّه) را دو باره تکرار نموده و فرمود: <span class="aya" rel="3_11" data-words="13-16">و الله شدید العقاب</span> و نفرمود: و هو شدید العقاب ، تا دلالت کند<code class="page" rel="3,143"/> بر اینکه کفر کفار و تکذیبشان در حقیقت منازعه با کسی است که دارای جلال الوهیت بوده و هلاک کردن گنهکاران برایش آسان است، و کافر درگیر با خدای شدید العقاب است. <code class="aya" rel="3_12"/> <span class="aya" rel="3_12" data-words="1-6">قل للذین کفروا ستغلبون و تحشرون...</span>. </p> <p><span class="phrase">کلمه <em rel="fa_3_12_6-6" data-sentence="5:120">حشر</em> به معنای بیرون کردن و کوچ دادن قومی از قرارگاهشان به زور و جبر است، و این کلمه در مورد کوچ دادن یک نفر استعمال نمی‌شود.</span> در قرآن کریم همه جا در مورد جماعت آمده که از آن جمله فرموده: <span class="aya" rel="18_47" data-words="9-14">و حشرناهم فلم نغادر منهم أحدا</span><span class="footnote" rel="1" title="ایشان را کوچ دادیم و حتی یک نفر را از قلم نینداختیم  (سوره کهف آیه ۴۷)">*</span>. </p> <p><span class="phrase">کلمه <em rel="fa_3_12_11-11" data-sentence="5:516">مهاد</em> به معنای فرش و بستر است، و از ظاهر سیاق بر می‌آید که مراد از جمله  <em>الذین کفروا</em> مشرکین هستند هم چنان که ظاهر جمله: <span class="aya" rel="3_10" data-words="1-6">إن الذین کفروا لن تغنی عنهم...</span> (که در آیه قبلی بود) نیز مشرکین است، نه یهودیان، و این نظریه بهتر می‌تواند دو آیه را به هم متصل کند، چون آیه مورد بحث می‌فرماید ما بر آنان غالب آمدیم، و همه را به سوی دوزخ کوچ دادیم، و در آیه قبلی علت این کیفر را بیان می‌کرد، و می‌فرمود: این کفار گردن کشی کردند، و به اموال و اولاد خود تعزز و استکبار نمودند.</span> </p> <p><code class="aya" rel="3_13"/> <span class="aya" rel="3_13" data-words="1-7">قد کان لکم آیة فی فئتین التقتا</span> </p><h3> <span class="title" rel="3_13 3_12 3_10 3_11 3_14 3_15 3_16 3_17 3_18">آیه شریفه <em>قد کان لکم</em> ناظر بر واقعه بدر است که در آن با نصرت الهی مؤمنین ظفر یافتند</span> </h3> <p> از ظاهر سیاق چنین بر می‌آید که خطاب در <em>لکم-برای شما</em> متوجه همان کفار است، و این آیه در حقیقت تتمه کلام رسول خدا (ص) است، که می‌فرمود به زودی شکست می‌خورید <span class="aya" rel="3_12" data-words="4-6">ستغلبون و تحشرون</span>... ممکن هم هست بگوئیم خطاب نامبرده به مؤمنین است، و می‌خواهد ایشان را به تفکر و عبرت‌گیری دعوت کند، تا بفهمند خدا در جنگ بدر، چه منتی بر آنان نهاد، و چگونه با نصرت خود تاییدشان کرد: آنهم آن تایید عجیب، که در دیدگان آنان تصرف نمود. </p> <p>و بنا بر این، کلام مورد بحث مشتمل بر نوعی التفات است، برای اینکه قبلا خطاب را تنها متوجه رسول خدا (ص) کرده بود، و در اینجا متوجه آن جناب و مؤمنین کرده، لیکن همانطور که ملاحظه فرمودید توجیه اول مناسب‌تر است. </p> <p>و این آیه بدان جهت که داستان رزم بین دو گروه را ذکر می‌کند، و خاطرنشان می‌سازد که خدا گروهی را که در راه او قتال می‌کردند یاری فرمود، گو اینکه نام صاحبان قصه را نبرده، اما آیه شریفه، قابل انطباق بر واقعه بدر است، و سوره مورد بحث هم بعد از واقعه بدر بلکه بعد از واقعه احد نازل شده است. </p> <p>   <code class="page" rel="3,144"/> از این هم که بگذریم ظاهر آیه این است که این داستان برای ذهن مخاطبین معلوم بوده، و مخاطبین، واقعه را به یاد داشته‌اند، برای اینکه می‌فرماید: <span class="aya" rel="3_13" data-words="1-3">قد کان لکم</span>، که تقریبا معنایش مگر یادتان نیست که چنین و چنان شد است. </p> <p>از طرف دیگر، قرآن کریم به جز در داستان جنگ بدر در هیچ واقعه‌ای مساله تصرف خدا در چشم جنگجویان را ذکر نکرده، و آنچه را در باره قصه بدر آورده، آیه زیر است که می‌فرماید: <span class="aya" rel="8_44" data-words="1-22">و إذ یریکموهم إذ التقیتم فی أعینکم قلیلا، و یقللکم فی أعینهم لیقضی الله أمرا کان مفعولا، و إلی الله ترجع الأمور</span>.<span class="footnote" rel="1" title="و نیز بیاد آورید آن زمان را که هنگام برخورد با دشمن ایشان را در چشم شما اندک نشان داد، و شما را هم در چشم دشمن اندک نشان داد، تا امری را که می‌خواست، انجام دهد، و بازگشت همه امور به خدا است  (سوره انفال آیه ۴۴)">*</span> گو اینکه این تصرف به تقلیل بود، نه تکثیر و زیاد نشاندادن و لیکن بعید نیست که قضیه بدین قرار بوده باشد، که در جنگ بدر مؤمنین را در دیدگان مشرکین اندک نشان داد، تا با جرأت به مؤمنین حمله‌ور شوند، و از ترس، پشت به جنگ نکنند، و بعد از آنکه جنگ در گرفت، مؤمنین در نظر مشرکین بسیار زیاد جلوه‌گر شوند تا از ترس پا به فرار گذاشته و شکست بخورند. </p> <p>و به هر حال آنچه مسلم است در آیه مورد بحث بر روی تکثیر و زیاد جلوه دادن، تکیه شده، حال اگر فرض کنیم که خطاب در آیه متوجه مشرکین است، جز با داستان بدر منطبق نمی‌شود، علاوه بر این، قرائت آیه شریفه به صورت <em>ترونهم</em> با (تاء خطاب) مؤید دیگری برای بیان ما است. </p> <p>در نتیجه معنای آیه این می‌شود که هان ای مشرکین!اگر مردمی صاحب بصیرت باشید، برای بیدار شدن و عبرت گرفتنتان کافی است، که بفهمید همواره غلبه با حق است، و خدا با یاری خود هر که را بخواهد تایید نموده و پیروز می‌گرداند . </p> <p>پس پیروزی با خداست، نه با مال و اولاد، و مؤمنین اگر در جنگ بدر پیروز شدند، با مال و اولاد نبود، برای اینکه مردمی اندک و فقیر و ذلیل بودند، و نفراتشان به یک سوم کفار نمی‌رسید، و نیروی اندکشان قابل قیاس با نیروی چند برابر کفار نبود، چرا که کفار قریب به هزار نفر جنگجو بودند، همه دارای سلاح و مرکب از اسب و شتر اموال و امکاناتی بی‌اندازه داشتند، ولی مسلمانان سیصد و سیزده نفر بودند، و همه آنان بیش از شش زره و هشت شمشیر و   <code class="page" rel="3,145"/> دو اسب نداشتند. با این حال خدای تعالی ایشان را بر مشرکین غلبه داد، و جمعیتی اندک و ضعیف را بر جمعیتی بسیار و نیرومند پیروز کرد، و عامل این پیروزی آن بود که مسلمانان را در چشم مشرکین دو برابر نشان داد، علاوه بر آن، فرشتگان را به کمک ایشان فرستاد، در نتیجه آن اسباب ظاهری که کفار مایه برتری خود می‌دانستند سودی به حالشان نکرد، نه آن اموال یاریشان داد و نه اولاد و نه بسیاری جمعیت، و نه نیروی مالی و جنگی. </p> <p>خدای تعالی عین مساله مورد بحث را، یعنی مساله عادت آل فرعون و امتهای قبل از ایشان در تکذیب آیات خدا و هلاک شدنشان را در سوره انفال (آنجا که داستان جنگ بدر را می‌آورد) دو نوبت ذکر می‌کند. </p> <p>و اینکه ملاحظه می‌شود در موعظت کفار قریش، ایشان را به یاد جنگ بدر می‌اندازد، اشاره است به اینکه: مراد از غلبه که آیات قبلی از آن سخن می‌گفت غلبه جنگی، یعنی کشتن و نابود کردن است. پس می‌توان گفت که آیات قصه بدر، تهدید به قتل نیز هست. </p> <p> <span class="aya" rel="3_13" data-words="8-15">فئة تقاتل فی سبیل الله و أخری کافرة...</span> مقتضای مقابله این بود که در مقابل گروهی که در راه خدا قتال می‌کنند بفرماید: و اخری تقاتل فی سبیل الشیطان <em>، و یا</em> فی سبیل الطاغوت و یا عبارتی نظیر آن، ولی اینطور نفرمود، بلکه فرمود: <span class="aya" rel="3_13" data-words="13-15">و أخری کافرة</span> و این بدان جهت است که زمینه کلام مقایسه بین دو سبیل و راه نبود، تا در مقابل سبیل خدا سبیل طاغوت و یا شیطان را قرار دهد، بلکه زمینه بیان این معنا بود که کسی از خدا بی‌نیاز نیست و سرانجام پیروزی از آن او است ، پس در حقیقت، مقابله بین ایمان به خدا و جهاد در راه او، و بین کفر به خدای تعالی است. </p> <p>و <span class="phrase">از ظاهر سیاق چنین برمی‌آید که هر دو ضمیر جمع، در کلمه <em rel="fa_3_13_16-16" data-sentence="54:213">یرونهم</em> و کلمه  <em rel="fa_3_13_17-17" data-sentence="121:189">مثلیهم</em> به کلمه <em rel="fa_3_13_8-8" data-sentence="189:168">فئة</em> در جمله <em rel="fa_3_13_8-9" data-sentence="252:141">فئة تقاتل</em> بر می‌گردد، و معنایش این است که گروه کافر مؤمنین را دو برابر می‌دیدند، عدد مؤمنین را که سیصد و سیزده نفر بود، ششصد و بیست و شش نفر می‌دیدند.</span> </p> <h3> <span class="title" rel="3_13 3_15 3_10 3_11 3_12 3_14 3_16 3_17 3_18">بیان وجوه و احتمالاتی که در باره مرجع ضمیرها در آیه شریفه گفته شده است</span> </h3> <p> بعضی‌ها ممکن است احتمال دهند که مرجع ضمیر اول، غیر از مرجع ضمیر دوم بوده، و معنا چنین باشد.  (که کفار مؤمنین را دو برابر خودشان دیدند)، ولی این احتمال، احتمالی است که از ظاهر الفاظ آیه به دور است. </p> <p>و چه بسا احتمال داده شود که هر دو ضمیر به فئة کافرة برگردد، و معنا چنین باشد که  کفار خود را دو برابر آنچه که بودند دیدند، اگر هزار نفر بودند خود را دو هزار نفر دیدند ، و لازمه این احتمال این است که در نسبت، مؤمنین بسیار اندک به نظرشان برسد، یعنی اگر<code class="page" rel="3,146"/> جمعیت مؤمنین یک سوم جمعیت کفار بوده، به نظر کفار یک ششم ایشان در آیند آنان که این احتمال را داده‌اند منظورشان این است که آیه مورد بحث با آیه 44 سوره انفال منطبق شود، چون در آنجا فرموده: <span class="aya" rel="8_44" data-words="2-12">إذ یریکموهم إذ التقیتم فی أعینکم قلیلا و یقللکم فی أعینهم</span> یعنی خدا کفار را در آن روز که با آنها برخوردید، آنان را در چشم شما و شما را در چشم ایشان اندک جلوه داد و این آیه با آیه مورد بحث منافات دارد، چون ظاهرش این است که کفار مؤمنین را دو برابر خود می‌دیدند، ناگزیر باید با تصرف در مرجع ضمائر، آیه را اینطور معنا کنیم که کفار خود را دو برابر خود دیدند. </p> <p>بعضی از مفسرین از این توجیه جواب داده‌اند که تصرف در مرجع ضمائر باعث می‌شود که کلام خدا دستخوش اشتباه و ابهام شود، و ابهام و اشتباه لایق به کلام خدا که بلیغ‌ترین کلمات است نیست. و اگر می‌خواست چنین چیزی را بفهماند می‌توانست بفرماید: یرون انفسهم مثلیهم-خود را دو بر آنچه بودند دیدند ، و یا عبارتی نظیر این را بیاورد. </p> <p>و اما اینکه گفته شده است که: برای رفع منافات بین دو آیه باید دست به چنین توجیهی زد . </p> <p>جوابش این است که: بین دو آیه منافاتی نیست، چون وقتی منافات محقق می‌شود که هر دو آیه در یک مقام سخن گفته باشند، و هیچ دلیلی بر این نیست چون ممکن است خدای تعالی در ابتداء، برخورد، هر یک از دو طایفه را در نظر طایفه دیگر اندک جلوه داده باشد، تا دلهایشان محکم شده جرأتشان زیاد شود، و همین که شمشیر در یکدیگر نهادند، و آتش جنگ در بینشان شعله‌ور شد، کفار مؤمنین را دو برابر آنچه بودند ببینند، و از ترس پا به فرار بگذارند، و شکست بخورند، و این اختلاف، نظیر اختلافی است که بین دو آیه: <span class="aya" rel="55_39" data-words="2-9">لا یسئل عن ذنبه إنس و لا جان</span><span class="footnote" rel="1" title="سوره الرحمن آیه ۳۹">*</span> و آیه: <span class="aya" rel="37_24" data-words="1-4">و قفوهم إنهم مسؤلون</span><span class="footnote" rel="2" title="سوره صافات آیه ۲۴">*</span> است، که اولی می‌فرماید انسانها از گناهانشان پرسش نمی‌شوند، و دومی می‌فرماید پرسش می‌شوند. و این آیات به خاطر اختلاف مقامی که دارند با هم منافات ندارند. </p> <p><span class="phrase">مفسرین در باره مرجع دو ضمیر در <em rel="fa_3_13_16-16" data-sentence="31:99">یرون</em> و <em rel="fa_3_13_17-17" data-sentence="89:81">مثلیهم</em> احتمالات دیگری ذکر کرده‌اند، ولی همه آنها در اینکه خلاف ظاهر آیه هستند، مشترکند.</span> و به همین جهت از ذکر آن احتمالات صرف نظر کردیم (و خدا دانا است). </p> <p>     <code class="page" rel="3,147"/> <span class="aya" rel="3_13" data-words="20-31">و الله یؤید بنصره من یشاء إن فی ذلک لعبرة لأولی الأبصار</span>. </p> <p><span class="phrase">کلمه <em>تایید</em> که مصدر <em rel="fa_3_13_22-22" data-sentence="28:361">یؤید</em> است از ماده <em>اید</em> است، که به معنای قوت است، و مراد از کلمه <em rel="fa_3_13_31-31" data-sentence="151:280">أبصار</em> به قولی همان چشم ظاهری است، چون در آیه شریفه سخن از تصرف در چشم‌ها بود، و به قول بعضی دیگر، مراد از آن، بصیرت‌های قلبی است، چون عبرت گرفتن کار بصیرت است، نه کار چشم و به هر حال فرق چندانی ندارد، برای اینکه خدای تعالی در کلامش کسانی را که از عبرت‌ها عبرت نمی‌گیرند کور نامیده است.</span> </p> <p>و نیز فرموده وظیفه چشم این است که هم ببیند و هم حق را از باطل تمیز دهد، و معلوم است که در این گونه تعبیرات، ادعایی به کار رفته، و آن این است که: دین حقی که من شما انسانها را به سوی آن می‌خوانم آن قدر ظاهر و روشن است که گویی محسوس و ملموس است، به طوری که چشم ظاهری هم باید آن را درک کند. </p> <p><span class="phrase">بنا بر این کلمه <em rel="fa_3_13_31-31" data-sentence="16:80">بصر</em> و کلمه <em rel="fa_3_15_26-26" data-sentence="78:58">بصیرت</em> در مورد معارف الهی به نوعی از استعاره، یک معنا را می‌دهد.</span> و نهایت درجه ظهور و روشنی آن معارف را می‌رساند، و آیات کریمه قرآن در این باب بسیار زیاد است، و آیه‌ای که از همه بهتر به گفته ما دلالت دارد آیه شریفه: <span class="aya" rel="22_46" data-words="15-25">فإنها لا تعمی الأبصار و لکن تعمی القلوب التی فی الصدور</span><span class="footnote" rel="1" title="چون چشمها کور نمی‌شود و لیکن دلهایی که در سینه‌ها است کور می‌گردد  (سوره حج آیه ۴۶)">*</span>. است، که به ما می‌فهماند دیدگان در دلها قرار دارند، نه در سرها، و نیز آیه شریفه‌ <span class="aya" rel="7_179" data-words="15-20">و لهم أعین لا یبصرون بها</span><span class="footnote" rel="2" title="سوره اعراف آیه ۱۷۹">*</span> است که با لحن شگفت‌انگیزی، می‌فرماید: ایشان دیدگانی دارند که با آن نمی‌بینند و باز آیه شریفه: <span class="aya" rel="45_23" data-words="18-22">و جعل علی بصره غشاوة</span><span class="footnote" rel="3" title="سوره جاثیه آیه ۲۳">*</span> و آیاتی دیگر از این قبیل است. </p> <p><span class="phrase">پس مراد از کلمه <em rel="fa_3_13_31-31" data-sentence="16:942">أبصار</em> در آیه مورد بحث، همان دیدگان ظاهری است، اما با این ادعا که چشم عبرت بین، همین چشم ظاهری است، و در نتیجه تعبیر آیه شریفه از باب استعاره<span class="footnote" rel="4" title="استعاره بالکنایه آن است که: چیزی را به چیزی دیگر تشبیه کنند مثلا مرگ را به حیوانی درنده تشبیه کنند (که اصطلاحا به مرگ &lt;em&gt;مشبه&lt;/em&gt; و به حیوان درنده &lt;em&gt;مشبه به&lt;/em&gt; گویند) آن گاه &lt;em&gt;مشبه به&lt;/em&gt; را حذف کرده و یکی از مشخصات آن را که چنگال باشد برای &lt;em&gt;مشبه&lt;/em&gt; اثبات کرده و می‌گویند: چنگال مرگ، گلوی او را گرفت، در این جا، نیز، چشم ظاهری به چشم باطنی تشبیه شده، آن گاه &lt;em&gt;مشبه به&lt;/em&gt; حذف شده و عبرت گرفتن که از لوازم چشم باطنی است برای چشم ظاهری اثبات شد">*</span> به کنایه است، حال چرا اینطور تعبیر کرد؟ بدین جهت بود که بفهماند معنا آن قدر         <code class="page" rel="3,148"/> روشن است که می‌توان آن را دید و لمس کرد، و خصوصیت مورد، که سخن از تصرف در چشمها دارد لطف این کنایه را بیشتر می‌سازد.</span> </p> <p>و از ظاهر جمله: ان فی ذلک... بر می‌آید که تتمه کلامی است که خدای تعالی خطاب به پیامبر گرامیش کرده، نه اینکه تتمه کلام رسول خدا که جمله: بگو کسانی که کفر ورزیدند چنین و چنان باشد، به دلیل کاف خطاب در <em>ذلک</em> که متوجه رسول خدا (ص) است، و اینکه در این کلمه خطاب را متوجه شخص رسول خدا (ص) کرد اشاره است به اینکه سایرین فهمشان اندک، و دلهاشان از عبرت گرفتن از این عبرت‌ها کور است. </p> <p><code class="aya" rel="3_14"/> <span class="aya" rel="3_14" data-words="1-4">زین للناس حب الشهوات</span> </p><h3> <span class="title" rel="3_10 3_11 3_12 3_13 3_14 3_15 3_16 3_17 3_18">اموال و لذائذ این دنیا وسائل و مقدمه نیل به چیزی است که نزد خدا است و خود مستقلا هدف نیستند</span> </h3> <p> این آیه و آیه بعدیش به منزله بیان و شرح حقیقت حال مطلب قبلی است، که می‌فرمود: <span class="aya" rel="3_10" data-words="1-13">إن الذین کفروا لن تغنی عنهم أموالهم و لا أولادهم من الله شیئا...</span>، چون از این آیه بر می‌آید کفار معتقد بوده‌اند که می‌توانند با اموال و اولاد، از خدا بی‌نیاز شوند، و آیه شریفه بیان می‌کند که علت این پندار فریب خوردن آنان در برابر تمایلات و لذائذ مادی است، علت این است که از امور آخرت منقطع شده، و رو به دنیا آوردند، از امور بسیار مهم بریده به امور مجازی پرداختند، امر بر آنان مشتبه شد و نفهمیدند که لذائذ مادی، همه وسیله و متاع زندگی موقت در دنیا، و زندگی است، که خود مقدمه است، برای رسیدن به آنچه نزد خدا است و آن عبارت است از حسن ماب و عاقبت نیکو. </p> <p>نه تنها این کفار در علاقمندی به دنیا مبتکر و اولین علاقمند به آن نیستند، بلکه این شیفتگی از ناحیه دیگری ناشی شده است، و این خدا است که دلهای ایشان را تسخیر کرده، و علاقه به این امور مادی را غریزه آن نموده، تا زندگی دنیایی و زمینی آنان تامین شود، چون اگر غریزه حب دنیا در انسان، گذارده نشده بود، زندگی او در این کره خاکی دوام نمی‌یافت، کسی به دنبال تولید مثل نمی‌رفت، و نسل بشر قطع می‌شد، و حال آنکه خدای سبحان مقدر کرده که بشر تا مدتی معین در زمین زندگی کند، چون در روز اول خلقت بشر به پدر بشر یعنی حضرت آدم فرمود: <span class="aya" rel="2_36" data-words="14-22">و لکم فی الأرض مستقر و متاع إلی حین</span><span class="footnote" rel="1" title="سوره بقره آیه ۳۶">*</span>. </p> <p>و اگر چنین مقدر کرده که علاقمند و دوستدار دنیا باشند برای این بوده که دنیا را وسیله زندگی آخرت خود کنند، و از متاع این زندگی چیزهایی را که به درد آن زندگیشان می‌خورد   <code class="page" rel="3,149"/> برگیرند. و خلاصه مطلب اینکه تقدیر کرد تا به عنوان وسیله بدان بنگرند، نه به نظر استقلالی، و به عبارت دیگر زندگی دنیا را وسیله زندگی آخرت قرار دهند، نه اینکه آن را هدف پنداشته و ما ورای آن را فراموش کنند، و یا راه را مقصد گرفته، در عین اینکه مشغول رفتن به سوی پروردگار خویشند رفتن را مقصد بپندارند، هم چنان که قرآن کریم فرموده: <span class="aya" rel="18_7-8" data-words="1-18">إنا جعلنا ما علی الأرض زینة لها لنبلوهم أیهم أحسن عملا، و إنا لجاعلون ما علیها صعیدا جرزا</span><span class="footnote" rel="1" title="این مائیم که بین دلهای شما و آنچه در زمین است رابطه محبت برقرار کرده‌ایم، تا شما را بیازماییم، و معلوم کنیم که عملکرد کدامیک از شما بهتر است، و همین ما بزودی همه این محبوبهای دنیایی را در نظرتان چون خاکی خشک بی‌ارزش خواهیم کرد (سوره کهف آیه ۸)">*</span>. </p> <p>چیزی که هست این بی‌خبران غفلت‌زده، این وسائل ظاهری الهی را که مقدمات و وسائلی برای بدست آوردن رضوان اللَّه هستند، اموری مستقل پنداشتند، و محبوب بالذات شمرده، خیال کردند که این امور مادی می‌تواند ایشان را از خدای سبحان بی‌نیاز سازد، و به همین جهت دنیایی که خلق شده تا نعمت و وسیله تقرب و پاداش اخروی آنان باشد، بر ایشان نقمت و عذاب شد، هم چنان که قرآن کریم فرمود: <span class="aya" rel="10_24" data-words="1-41">إنما مثل الحیاة الدنیا کماء أنزلناه من السماء، فاختلط به نبات الأرض، مما یأکل الناس و الأنعام، حتی إذا أخذت الأرض زخرفها، و ازینت، و ظن أهلها أنهم قادرون علیها، أتاها أمرنا لیلا أو نهارا، فجعلناها حصیدا، کأن لم تغن بالأمس</span> -تا آنجا که فرمود: <span class="aya" rel="10_28" data-words="1-14">و یوم نحشرهم جمیعا، ثم نقول للذین أشرکوا مکانکم، أنتم و شرکاؤکم، فزیلنا بینهم</span> -تا آنجا که فرمود: <span class="aya" rel="10_30" data-words="7-18">و ردوا إلی الله مولاهم الحق، و ضل عنهم ما کانوا یفترون</span><span class="footnote" rel="2" title="مثل زندگی دنیا مثل آبی است که ما آن را از آسمان نازل کردیم، و جزء گیاهان زمین شد، گیاهانی که مردم و حیوانات آن را می‌خورند، و نتیجه نزول آن آب، سرسبزی و خرمی زمین شد، و اهل زمین پنداشتند که این خودشانند که زمین را می‌آرایند، در این هنگام است که عذاب ما یا در شب و یا در روز می‌رسد، و گیاهان را درو می‌کند، گویا دیروز اصلا نبوده، -تا آنجا که می‌فرماید-و روزی که ما همه آنان را محشور می‌کنیم، و سپس به مشرکین، می‌گوئیم تکان نخورید، شما و شرکائتان بر جای باشید، آن گاه بین آنان و شرکاءشان جدایی افکنیم،  (تا آنجا که فرمود) به سوی خدا مولای حقیقیشان برگردانیده می‌شوند، و شرکائی را که برای خدا تراشیده بودند و به خدا نسبت می‌دادند نمی‌یابند (سوره یونس آیه ۳۰)">*</span>. </p> <p>که این آیات به مساله حیات دنیا اشاره نموده و می‌فرماید امر حیات و زینت زندگی به     <code class="page" rel="3,150"/> دست خدای تعالی است، و به جز او هیچ ولی‌ای ندارد، و لیکن آدمی‌زاد به خاطر فریب زندگی ظاهری از باطن آن که همان آخرت است غافل مانده و می‌پندارد که امر زندگی به دست خود او است، و او می‌تواند امر زندگی را تدبیر و تنظیم نماید، به همین خاطر برای خود شرکائی از قبیل اصنام، و بتهایی نظیر مال و اولاد و امثال آن اتخاذ می‌کند، و خدای تعالی او را بر اشتباه و خطایش واقف می‌سازد. </p> <p>روزی که این زینت ظاهری دنیا از بین می‌رود، و روابطی که بین او و اصنام بود قطع می‌گردد، در آن روز آدمی آنچه را شریک خدا می‌پنداشت گم می‌کند و آنچه را در زندگی خود مؤثر خیال می‌کرد بی‌اثر می‌یابد، و معنا و حقیقت علم و عملش را برایش روشن می‌سازد، این است معنای اینکه فرمود به سوی خدا،  (مولای حقیقیشان) برمی‌گردند . </p> <h3> <span class="title" rel="3_14 3_10 3_11 3_12 3_13 3_15 3_16 3_17 3_18">چه کسی دنیا و متاع دنیوی را در نظر انسان زینت می‌دهد؟ </span> </h3> <p> حال باید دید که چرا خود خدای تعالی، دنیا و آنچه در آن است را در نظر انسان زینت می‌دهد؟ و آیا او است که انسانها را با این گول زنک، گول می‌زند؟ حاشا بر ساحت مقدس او که انسان را به خلاف واقع بیفکند، و به او چنین وانمود کند که عوامل دنیایی مستقل در تاثیرند، و زینت دنیا هدف غایی بشر است. </p> <p>آری ساحت رب علیم و حکیم والاتر از آن است که امور خلق خود را بگونه‌ای اداره کند که منتهی به غایتی صالح و شایسته نگردد، چگونه چنین چیزی امکان دارد؟ با اینکه خودش فرمود: <span class="aya" rel="65_3" data-words="14-17">إن الله بالغ أمره</span><span class="footnote" rel="1" title="خدا همه تدابیر خود رای به نتیجه می‌رساند (سوره طلاق آیه ۳)">*</span> و نیز فرموده: <span class="aya" rel="12_21" data-words="27-31">و الله غالب علی أمره</span><span class="footnote" rel="2" title="و خدا بر فرمان‌های خود مسلط است (سوره یوسف آیه ۲۱)">*</span> بلکه اگر بنا باشد این گول و فریب را مستند به کسی بدانیم، باید بگوئیم که مستند به شیطان است، هم چنان که خود خدای تعالی فرمود <span class="aya" rel="6_43" data-words="11-17">و زین لهم الشیطان ما کانوا یعملون</span><span class="footnote" rel="3" title="سوره انعام آیه ۴۳">*</span>. </p> <p>و نیز فرمود: <span class="aya" rel="8_48" data-words="1-6">و إذ زین لهم الشیطان أعمالهم</span><span class="footnote" rel="4" title="سوره انفال آیه ۴۸">*</span> که هر دو آیه این فریبکاریها را به شیطان نسبت می‌دهد. </p> <p>بله این مقدار را می‌توان مستند به خدا کرد که خدا اجازه چنین فتنه‌گریهایی را به شیطان داده، تا (هم خود او به کمال شقاوت خود برسد) و هم مساله آزمایش بندگان تکمیل گردد، و زمینه تربیت بشر فراهم شود، هم چنان که فرمود:         <code class="page" rel="3,151"/> <span class="aya" rel="29_2-4" data-words="1-35">أ حسب الناس أن یترکوا أن یقولوا آمنا و هم لا یفتنون؟، و لقد فتنا الذین من قبلهم، فلیعلمن الله الذین صدقوا، و لیعلمن الکاذبین، أم حسب الذین یعملون السیئات أن یسبقونا، ساء ما یحکمون</span><span class="footnote" rel="1" title="آیا مردم می‌پندارند به صرف اینکه بگویند ایمان آوردیم دست از آنان بر می‌داریم، و آزمایش نمی‌شوند، با اینکه ما امتهایی رای که قبل از ایشان بودند آزمودیم، آری باید خدا معلوم کند چه کسانی راست می‌گویند، و چه کسانی دروغگویند، و یا بدکاران می‌پندارند ما رای شکست می‌دهند؟ !چه زشت پنداری کردند (سوره عنکبوت آیه ۴)">*</span>. </p> <p>آیه شریفه: <span class="aya" rel="6_108" data-words="14-18">کذلک زینا لکل أمة عملهم</span><span class="footnote" rel="2" title="سوره انعام آیه ۱۰۸">*</span> را هم می‌توان بر همین اذن حمل نمود، هر چند ممکن هم هست به معنایی که ما در سابق در ذیل آیه: <span class="aya" rel="18_7" data-words="1-11">إنا جعلنا ما علی الأرض زینة لها لنبلوهم أیهم أحسن عملا</span><span class="footnote" rel="3" title="سوره کهف آیه ۷">*</span> بیان کردیم حمل نمود. </p> <p>و بهر حال تزیین و جلوه‌گری دنیا در نظر مردم دو جور تصور می‌شود، یکی برای اینکه بنده خدا باین وسیله یعنی به وسیله دنیا به آخرت برسد، و خشنودی خدای را در مواقف مختلف زندگی و با اعمالی گوناگون و به کار بردن مال و جاه و اولاد و جان به دست آورد. و این خود سلوکی است الهی و پسندیده، که خدای تعالی این گونه مشاطه‌گریها را به خودش نسبت داده، و در آیه هفتم سوره کهف بیان شریفش گذشت. </p> <p>و نیز در آیه: <span class="aya" rel="7_32" data-words="1-12">قل من حرم زینة الله التی أخرج لعباده و الطیبات من الرزق</span><span class="footnote" rel="4" title="سوره اعراف آیه ۳۲">*</span> می‌فرماید: بگو چه کسی زینت دنیایی را که خدا برای بندگانش درست کرده و نیز رزق پاکیزه را حرام نموده است؟ . </p> <p>قسم دیگر جلوه‌گری دنیا در نظر خلق زینت‌گری دنیا است به این منظور که دلها شیفته دنیا شده، و متوجه آن و غافل از ما ورای آن شود، و از ذکر خدا بی خبر گردد، این قسم جلوه‌گری تصرفی است شیطانی و مذموم که خدای سبحان آن را به شیطان نسبت داده، و بندگان خود را از آن بر حذر داشته، و هم چنان که گذشت فرموده: <span class="aya" rel="6_43" data-words="11-17">و زین لهم الشیطان ما کانوا یعملون</span><span class="footnote" rel="5" title="سوره انعام آیه ۴۳">*</span>. </p> <p>و نیز از قول شیطان حکایت فرموده که عرضه داشت:           <code class="page" rel="3,152"/> <span class="aya" rel="15_39" data-words="2-11">رب بما أغویتنی لأزینن لهم فی الأرض، و لأغوینهم أجمعین</span><span class="footnote" rel="1" title="پروردگارا به خاطر اینکه مرا اغوا کردی من هم همه بندگان تو را در زمین از راه زینت دادن زندگی گمراه خواهم کرد (سوره حجر آیه ۳۹)">*</span>. </p> <p>و نیز فرموده: <span class="aya" rel="9_37" data-words="24-27">زین لهم سوء أعمالهم</span><span class="footnote" rel="2" title="اعمال زشتشان در نظرشان جلوه داده شده (سوره توبه آیه ۳۷)">*</span> و آیاتی دیگر نظیر اینها. </p> <p>این قسم جلوه‌گری هم گاهی و از جهتی به خدا نسبت داده می‌شود، البته در طول نسبتی که به شیطان دارد. و این بدان جهت است که شیطان و هر سببی از اسباب خیر و یا شر آنچه عمل می‌کند و هر دخل و تصرفی که در ملک خدا دارد به اذن خود او است، تا اراده خدا و مشیت او نافذ شود، و با نفوذ امر او، امر صنع و ایجاد منتظم گردد، و در نتیجه رستگاران با اراده و اختیار خود رستگار شوند، و مجرمین هم با سوء اختیار خود از رستگاران، ممتاز و جدا گردند. </p> <p>با بیانی که گذشت روشن شد که مراد از فاعل جلوه‌گری که در آیه: <span class="aya" rel="3_14" data-words="1-4">زین للناس حب الشهوات...</span> نامش برده نشده، خدای سبحان نیست. برای اینکه هر چند علاقه به شهوات نسبتی به خدا دارد اما با این تفاوت که علاقه صحیح و صالح به طور استقلال، و علاقه مذموم و غافل کننده بطور اذن به او مربوط می‌شود الا اینکه در آیه شریفه به خاطر اشتمالش بر علاقه‌هایی که یقینا منسوب به خدا نیست و بیانش می‌آید، ناگزیر رعایت ادب قرآن اقتضا می‌کند که این جلوه‌گری را به غیر خدا (چون شیطان و یا نفس) نسبت دهیم. </p> <p>درستی سخن بعضی از مفسرین که فاعل جلوه‌گری را شیطان دانسته‌اند از اینجا روشن می‌شود، برای اینکه حب شهوات امر مذمومی و ناپسندی است و خدا آن را در نظرها زینت نمی‌دهد، و همچنین حب کثرت مال که آن نیز امری است مذموم آنچه مستند به خدا است همان حسن المآب و جنات است، که در آخر این آیه و آیه بعدیش به خدا نسبت داده شده است. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">فساد نظریه بعضی از مفسرین که گفته‌اند حقایق و طبایع مستند به خدا است، پس حب مال و لذائذ دنیوی مستند به خدای تعالی است</span> </h3> <p> با این بیان فساد نظریه بعضی از مفسرین روشن می‌شود که گفته‌اند: از آنجا که زمینه سخن در این آیه شریفه بیان طبیعت بشر است به هیچ وجه نمی‌توان حب ناشی از این طبیعت و هر چیز دیگری را که از آن ناشی می‌شود به شیطان نسبت داد، تنها اموری از قبیل <em>وسوسه</em>  که عملی زشت را در نظر زیبا جلوه می‌دهد می‌توان به شیطان نسبت داد. </p> <p>سپس همین مفسر گفته: به همین جهت قرآن کریم تنها تزیین اعمال را به شیطان نسبت می‌دهد، و می‌فرماید: <span class="aya" rel="8_48" data-words="1-6">و إذ زین لهم الشیطان أعمالهم</span><span class="footnote" rel="3" title="و چون شیطان اعمالشان را برایشان زینت می‌دهد (سوره انفال آیه ۴۸)">*</span>. </p> <p>       <code class="page" rel="3,153"/> و نیز می‌فرماید: <span class="aya" rel="6_43" data-words="11-17">و زین لهم الشیطان ما کانوا یعملون</span><span class="footnote" rel="1" title="و شیطان آنچه که آنان می‌کردند در نظرشان زینت داد (سوره انعام آیه ۴۳)">*</span> و اما حقایق و طبایع اشیا، مستند به او نمی‌شود بلکه تنها مستند به خالق حکیمی است که شریکی ندارد، هم چنان که خدای عز و جل فرموده: <span class="aya" rel="18_7" data-words="1-11">إنا جعلنا ما علی الأرض زینة لها لنبلوهم أیهم أحسن عملا</span><span class="footnote" rel="2" title="این مائیم که آنچه روی زمین است زینت زمین کردیم، تا بیازماییم که شما کدام بهتر عمل می‌کنید  (سوره کهف آیه ۸)">*</span>. </p> <p>و نیز فرموده: <span class="aya" rel="6_108" data-words="14-18">کذلک زینا لکل أمة عملهم</span><span class="footnote" rel="3" title="این چنین برای هر امتی عملش را زینت دادیم (سوره انعام آیه ۱۰۸)">*</span> که در همه این موارد سخن از امتها است، که در حقیقت سخن از طبایع جامعه‌ها است این بود گفتار آن مفسر. </p> <p>وجه فساد گفتارش این است که هر چند استناد داشتن حقایق و طبایع اشیا به خالق حکیم و بی‌شریک سخن درستی است، و لیکن اینکه گفته است در آیه شریفه سخن از طبیعت بشری و انگیزه‌های آنست، اشتباه کرده، برای اینکه توجه فرمودید که گفتیم این سوره در مقام بیان این نکته است که خدای سبحان، قیوم بر تمامی شؤون خلایق، و بر تدبیر آنها، و ایمان و کفر، و اطاعت و عصیان آنها است خلایق را خلق نموده و بسوی سعادتشان هدایت فرمود، و کسانی که در دین او نفاق ورزیدند، و یا به آیات او کافر شدند، و یا با ایجاد اختلاف در کتاب آسمانی بغی و فساد کردند، و خلاصه تمام کسانی که شیطان را اطاعت و هوای نفس را پیروی نمودند، نتوانستند خدا را بستوه آورده، و بر او غالب شوند و قیومیت او را تباه کنند، بلکه هم چنان تمام عالم در تحت قیمومت و قدرت تدبیر اویند و او است که امر خلق را به واسطه قانون علیت، تدبیر می‌کند، تا راه برای اجرای سنت امتحان باز شود پس همانطور که او خالق طبایع موجودات و قوای آنها است، خالق تمایلات و افعال آنها نیز هست، او است که همه موجودات و مخصوصا انسان را به سوی جوار قرب و کرامت خود براه انداخته، و این راه را برایش گشوده، و همو است که به ابلیس اذن داده و از وسوسه کردن مردم جلوگیریش نکرده، و انسانها را هم از پیروی وسوسه‌های او مانع نشده، هم انسان را و هم دشمن او را آزاد گذاشته، تا امر امتحان تمام شود، و معلوم گردد که چه کسانی ایمان دارند، و از همین طبقه گواهانی بگیرد،  (تا فردا دیگران نگویند نمی‌توانستیم ایمان آوریم). </p> <p>این نکته را هم باید بگوییم که اگر در سوره مورد بحث این مساله را عنوان کرد برای این بود که دلهای مؤمنین خرسند شود چون در روزهایی که این سوره نازل می‌شد، مسلمانان       <code class="page" rel="3,154"/> سخت در عسرت به سر می‌برند، از داخل گرفتار نفاق منافقین و جهل‌ جاهلان بودند (جاهلان بیمار دلی که همواره طبل وارونه می‌زدند، و امر را بر آنان تباه می‌ساختند، و در اطاعت خدا و رسولش کوتاهی می‌کردند) و از خارج از یک سو گرفتار دشواری دعوت دینی بودند، و از دیگر سو کفار عرب هر روز از یک طرف علیه این دعوت توطئه می‌کردند، و از یک سو اهل کتاب و مخصوصا یهودیان دست از دشمنی بر نمی‌داشتند، و از سوی دیگر کفار روم و عجم با قدرت و لشگر خود چنگ و دندان نشان می‌دادند، و همه این کفار و حتی مسلمانانی که راه کفار را می‌رفتند، امر بر ایشان مشتبه شده بود، چون به دنیا و زخارف آن رکون و اعتماد کردند، و مقدمه را به جای غایت و هدف گرفتند با اینکه هدف در بعد از دنیا و در ما ورای طبیعت است. </p> <p>پس این سوره همانطور که ملاحظه می‌فرمائید از طبیعت امتها، بحث می‌کند لیکن نه در چارچوب طبایع، بلکه به نحوی وسیع، که شامل همه جهات خلقت و تکوین خلق، و همه توابع و لواحق خلقت آنان در مسیر حیاتشان بشود، مثلا شامل خصلتها و اعمالی که باعث سعادت و یا مایه شقاوت آنان است نیز بگردد. </p> <p>با این بیان وسیع و کلی روشن شد که تمام انسانها در تحت قیمومت او قرار دارند و او در قدرتش مقهور نمی‌شود، و در امر خود از هیچ عاملی شکست نمی‌خورد، نه در دنیا و نه در آخرت. اما در دنیا برای اینکه هر عاملی که عملی را می‌کند به اذن او است، و برای امتحان است، و اما در آخرت که آخرت هم دار جزا است، اگر عمل خیر باشد جزا خیر و اگر شر باشد جزا هم شر است. و همچنین آیات مورد بحث که از جمله: <span class="aya" rel="3_10" data-words="1-10">إن الذین کفروا لن تغنی عنهم أموالهم و لا أولادهم</span> آغاز می‌شود تا نه آیه بعد، در مقام بیان این نکته است که کفار هر چند آیات خدا را تکذیب کردند، و نعمتی را که خدا به آنان انعام کرده بود تا به وسیله آن به رضوان و جنت خدا برسند کفران نمودند، و بر همان نعمتها اعتماد نموده و خود را از پروردگار خود بی‌نیاز دانستند و نیز مقام پروردگارشان را فراموش نمودند، و لیکن نمی‌توانند با این عمل خود، خدای را عاجز سازند و بر او غلبه کنند، بزودی خدا ایشان را به همان اعمالشان دچار کرده و بندگان مؤمن خود را علیه آنان تقویت و تایید نموده به دست مؤمنین نابودشان می‌کند، و نیز به زودی در جهنم محشورشان می‌سازد، که بدترین بستر است. </p> <p>این کفار در رکون و اعتماد به چیزی که جز متاعی برای حیات دنیا نیست سخت اشتباه کردند. زیرا از سرانجام نیکی که نزد خدا است غفلت ورزیدند. </p> <p>پس آیات مورد بحث هم مانند همه سوره از طبیعت سخن می‌گوید لیکن طبیعت<code class="page" rel="3,155"/> کفار، آنهم به نحوی وسیع که شامل اعمال صالح و ناصالح نیز بشود. </p> <p>از این هم که بگذریم خصوص آیه‌ای که مفسر نامبرده برای اثبات نظریه خود به آن استشهاد کرده، خواسته است بگوید:  (آیه: <span class="aya" rel="6_108" data-words="14-18">کذلک زینا لکل أمة عملهم</span> دلالت دارد بر اینکه حقایق مستند به خدا است. و تنها زینت اعمال است که مستند به شیطان می‌شود) نه تنها دلالتی بر گفته او ندارد، بلکه از قرائنی که همراه آیه است بر می‌آید که خلاف آن را افاده می‌کند،  (برای اینکه می‌فرماید عمل امتها را (چه بد باشد و چه خوب) در نظرشان زینت دادیم). </p> <p>اینک به همه آیه توجه فرمائید: <span class="aya" rel="6_108" data-words="1-26">و لا تسبوا الذین یدعون من دون الله، فیسبوا الله عدوا بغیر علم، کذلک زینا لکل أمة عملهم، ثم إلی ربهم مرجعهم فینبئهم بما کانوا یعملون</span><span class="footnote" rel="1" title="خدایانی را که کفار به جای اللَّه می‌پرستند ناسزا مگویید، و گرنه آنان نیز اللَّه را از در دشمنی با شما (نه از روی علم) دشنام خواهند گفت، ما این چنین عمل هر امتی را در نظرش زینت داده‌ایم، آن گاه بازگشتشان به سوی پروردگارشان است، و او ایشان را بدانچه می‌کردند خبر خواهد داد (سوره انعام آیه ۱۰۸)">*</span>. که به وضوح دلالت دارد بر اینکه منظور از اعمال، اعمال زشت امتها است. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">فساد گفته مفسری دیگر در باره زینت دادن دنیا در نظر مردم </span> </h3> <p> و نیز از بیان ما فساد گفتار آن مفسر دیگر روشن می‌شود که گفته است زینت دادن دو جور است، یکی پسندیده و دیگری ناپسند، اعمال هم دو جورند، یکی نیک و دیگری زشت، و از مساله تزیین تنها تزیین اعمال نیک، کار خدا است، و بقیه کار شیطان است. </p> <p>برای اینکه هر چند این حرف به وجهی درست است، و لیکن به طور کلی صحیح نیست، وجه صحیحش در خصوص نسبت مستقیم است، که از آن به کلمه <em>بالفعل</em> و امثال آن تعبیر می‌کنیم، و می‌گوئیم خدای تعالی به طور مستقیم و بالفعل تنها عمل جمیل و پسندیده می‌کند، و به آن امر می‌نماید، و هرگز امر به زشتی و فحشا نمی‌کند، و اما به طور غیر مستقیم و بواسطه که از آن به کلمه <em>اذن</em> و امثال آن تعبیر می‌کنیم، تمامی کارها (چه خوب و چه بد) مستند به او است، چون اگر نباشد ربوبیت و خالقیت و مالکیت او نسبت به کل جهان تمام نمی‌شود و نیز نمی‌شود علی الاطلاق او را بی شریک دانست،  (برای اینکه بنا بر این فرض، تنها در کارهای نیک، بی شریک است، نه به طور مطلق)، در حالی که قرآن کریم پر است از آیاتی که همه چیز را به خدا نسبت داده، از آن جمله می‌فرماید: <span class="aya" rel="13_27" data-words="15-17">یضل من یشاء</span><span class="footnote" rel="2" title="خدا هر که را بخواهد گمراه می‌کند (سوره رعد آیه ۲۷)">*</span> (یعنی به دست خود او و به کیفر نافرمانی‌هایش). </p> <p>     <code class="page" rel="3,156"/> و نیز می‌فرماید: <span class="aya" rel="61_5" data-words="19-21">أزاغ الله قلوبهم</span><span class="footnote" rel="1" title="خدا دلهایشان را واژگونه کرد (سوره صف آیه ۵)">*</span> (یعنی وقتی عمل را واژگونه کردند، خداوند هم دلهایشان را واژگونه می‌کند). </p> <p>و نیز می‌فرماید: <span class="aya" rel="2_15" data-words="1-7">الله یستهزئ بهم، و یمدهم فی طغیانهم</span><span class="footnote" rel="2" title="خدا هم ایشان را استهزا نموده، طغیانشان را با دوام می‌کند (سوره بقره آیه ۱۵)">*</span>. </p> <p>و نیز می‌فرماید: <span class="aya" rel="17_16" data-words="7-9">أمرنا مترفیها ففسقوا</span><span class="footnote" rel="3" title="ما هم به عیاشان آن قریه امر کردیم که در آن قریه فسق و فجور کنند (سوره اسراء آیه ۱۶)">*</span>. و آیاتی دیگر از این قبیل. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">منشا اشتباه این مفسران، غفلت از وجود ارتباط بین تمام اجزای این عالم می‌باشد. </span> </h3> <p> و این مفسرین اشتباهشان تنها از این جا ناشی شده که در مساله روابط اشیا و آثار و افعال آنها آن طور که باید بحث نکرده‌اند، در نتیجه خیال کرده‌اند هر یک از امور که در این عالم پدید می‌آید امری مستقل الوجود از دیگران است، و ذاتش هیچ ارتباطی به موجودات پیرامونش، و یا به مجموع موجودات عالم ندارد، نه به آن دسته که قبل از او بودند، و نه به آنها که بعد از او خواهند آمد. </p> <p>نتیجه این اشتباه این شده که هر حادثه را که در حقیقت نتیجه اسباب و علل، و مقتضای اثری است که خدای تعالی به آنها داده، تنها به علت و فاعل ما فوق او نسبت دهند، و بگویند فلان عمل کار فلان علت، و آن دیگر کار آن علت است، و هیچ ارتباطی بین این اعمال نیست، و هیچ رابطه‌ای بین اثر این علت با سایر علل نیست و سایر علل هیچ نقش و سهمی در پدید آمدن و بقای آن ندارند. و خلاصه هر حادثه‌ای پدید آمده، سبب خودش می‌باشد، اگر ستارگانی در گردشند، و دریاهایی در موجند، و کشتی‌هایی بر آبها در حرکتند، و اگر زمینی هست که موجوداتی را بر دوش خود گرفته، و اگر گیاهانی می‌رویند، و حیواناتی می‌جنبند، و انسانهایی زندگی می‌کنند، و تلاش می‌کنند نه رابطه‌ای روحی و معنوی بین آنها هست، و نه وحدتی جسمی از ماده و قوه در بین آنها وجود دارد. </p> <p>و معلوم است چنین پنداری مستلزم یک پندار دیگر است، و آن این است، که نظیر همین بی ارتباطی و جدایی را بین عناوین اعمال و صور افعال یعنی صورت خوب و بد خیال کنند، و چنین پندارند که خوب و بد و شقاوت و سعادت، و هدایت، و ضلالت، و اطاعت و معصیت، و احسان و اضرار، و عدل و ظلم، و امثال این عناوین هیچ ارتباطی بهم ندارند، و تحقق و وجودشان به هم پیوسته نیست. </p> <p>و غفلت کرده‌اند از اینکه این عالم، با همه اعیان موجودات و انواع مخلوقات که در آن است، تمامی اجزایش به هم مرتبط است، جزئی از همین عالم است که مبدل به جزئی دیگر       <code class="page" rel="3,157"/> می‌شود، روزی انسان است و روزی دیگر گیاه، و روزی دیگر خاک بی‌جان است، روزی در حال جمع است، و روزی در حال تفریق، روزی زنده است و روزی دیگر مرده، آن روز که زنده است زندگی او عینا مرگ موجوداتی دیگر است، روزی نو است و روزی کهنه اما آن روز که نو است تازگی او عینا فساد اجزایی کهنه و قدیم است. </p> <p>همچنین حوادثی که پدید می‌آید مانند حلقه‌های زنجیر به هم پیوسته است، هر فرضی که در باره یک حادثه بکنی در اوضاع حوادث مقارن آن اثر می‌گذارد، و حتی در قدیم‌ترین حوادث مفروض جهان مؤثر است‌، عینا مانند یک سلسله زنجیری که اگر یک حلقه آن را به طرف خود بکشی تمام حلقه‌ها را به طرف خود کشیده‌ای، در حالی که هزاران حلقه است، و تو یکی را کشیده‌ای، پس کمترین تغییر و دگرگونی که در یک ذره از ذرات این عالم فرض کنی، باعث می‌شود سراسر عالم وضعی دیگر به خود بگیرد، هر چند که ما آن را نبینیم و احساس نکنیم. </p> <p>پس صرف نداشتن علم دلیل بر نبودن نیست، این قاعده‌ای است که از قدیم الایام زیر بنای بحث‌های علمی بوده، و امروز هم علوم طبیعی و ریاضی آن را به طور کامل روشن ساخته است. </p> <p>قرآن کریم قرنها قبل از اینکه ما نخست کتب فلسفه و طبیعی و ریاضی دیگران را بخوانیم، و سپس خودمان مستقلا در آنها بحث کنیم آن را با بهترین بیان خاطرنشان ساخته، می‌فرماید نظام جاری در سراسر عالم بهم پیوسته و متصل است، بین نظام جاری در آسمانها و نظام جاری در زمین ارتباط هست، و هر یک به سود دیگری جریان دارد، و همه در تحقق دادن به غرض خلقت دست در دست هم دارند، و قدر الهی در همه آنها نافذ است، و همه را به سوی معاد سوق می‌دهد، که‌ <span class="aya" rel="53_42" data-words="2-5">أن إلی ربک المنتهی</span><span class="footnote" rel="1" title="سوره نجم آیه ۴۲">*</span>. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">در این عالم نه فقط اعیان خارجی، بلکه اوصاف و افعال نیز با هم مرتبط و وابسته هستند</span> </h3> <p> این ارتباط تنها در اعیان موجودات و حوادث جاری در آنها برقرار نیست، بلکه اوصاف افعال و عناوین اعمال هم با یکدیگر مرتبطند مانند ارتباطی که امور متناقض با هم دارند. </p> <p>آری اگر فرض شود یکی از دو نقیض، وجود نداشته باشد امر طرف دیگر درست نمی‌شود، هم چنان که این معنا را در مساله صنع و ایجاد به چشم احساس می‌کنیم، می‌بینیم که پدید آمدن و تکون یک موجود، مستلزم فساد موجود دیگر است، تا سابقی نباشد، لاحقی نمی‌آید. </p> <p>   <code class="page" rel="3,158"/> در اعمال هم تا یکی از دو طرف مقابل نباشد طرف دیگر تحقق نمی‌یابد، وقتی این طرف آثار مطلوب خود را در اجتماع طبیعی انسان بروز می‌دهد، که طرف دیگری مقابل خود داشته باشد، و همچنین در اجتماع الهی انسان که همان دین حق باشد، تا باطلی نباشد حق جلوه‌ای ندارد، اگر اطاعت خدا مثلا خوبست و حسن دارد، برای این است که معصیت بد است، و اگر کار نیک باعث ثواب است، برای این است که کار بد باعث عقوبت است، و اگر ثواب و پاداش برای ثوابکار لذت بخش است، برای این است که عقاب برایش دردآور است، و اگر به طور کلی لذت، محبوب است، برای این است که درد مبغوض و مایه بدبختی است، و سعادت عبارت است از حالت و وضعی که وجود موجود برای رسیدن به آن وضع، خلق شده، و شقاوت عبارت است از حالت و وضعی که موجود به آن حالت پشت کرده و رو به حالت قبلی می‌گذارد، و اگر این حرکت (از شقاوت به سعادت) در وجود موجود نبود وجود موجود باطل می‌شد. </p> <p>پس اطاعت، و سپس حسنه، و در مرحله سوم ثواب، و در مرحله چهارم لذت، و در مرحله آخر سعادت، درست در مقابل معصیت و بدی، و سپس عقوبت، و در مرحله چهارم درد و آن گاه شقاوت قرار دارد، و هر یک از این نامبرده‌ها، وقتی ظهور و جلوه پیدا می‌کند که طرف مقابلش دچار خفا شده باشد و وقتی زنده می‌شود که طرف مقابلش مرده باشد، هم چنان که می‌بینیم هر کس مردم را به دسته اول دعوت می‌کند، از دسته دوم بر حذر می‌دارد، و زنهار می‌دهد، و اصلا غیر از این ممکن نیست، هم چنان که اگر کسی مردم را به لذائذ مادی فرا بخواند، دعوتش را با بدگویی از خلاف آن انجام می‌دهد، و غیر از این ممکن نیست. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">کون و فساد در غیر اعمال و در اعمال سعادت آور، بلا واسطه مستند به خدا است ولی در اعمال شقاوت بار با واسطه مستند به او است</span> </h3> <p> پس از آنچه گفتیم روشن شد که حکمت اقتضا می‌کند این عالم همانطور که مشتمل بر صلاح است مشتمل بر فساد هم باشد، یا همانطور که مشتمل بر اطاعت است مشتمل بر معصیت هم باشد، هم چنان که می‌بینیم خدای تعالی همین را در نظام صنع و خلقش تقدیر کرده است. </p> <p>چیزی که هست کون و فساد در غیر اعمال مستقیما مستند به خدای سبحان است، چون کار خلقت‌ و تدبیر تنها بدست او است، و شریکی ندارد، و همچنین اعمال سعادت‌آور، و آنچه مثل آن است بدون واسطه مستند به او است، چون تنها مساله هدایت او مایه سعادت است، بر خلاف اعمال شقاوت‌آور، و آنچه از آن قبیل است، نظیر وسوسه شیطان، و مسلط کردن هوای نفس بر انسان، و حکومت دادن ستمکاران بر مردم، و امثال اینها که با واسطه مستند به خدا است، و آن واسطه عبارت است از ترک هدایت، و گمراه کردن و خوار نمودن، و بیچاره کردن، <code class="page" rel="3,159"/> و امثال آن، و این واسطه‌ها همان است که از آن به اذن تعبیر می‌کنیم، و می‌گوئیم خدای تعالی به شیطان اذن داد تا با وسوسه‌ها و تسویلات خود دلهای مؤمنین را منحرف کند، و انسان پیرو هوای نفس را از پیرویش منع نکرد، و بین ظالم و ظلمش حایل نشد، برای اینکه اساس سعادت و شقاوت بر پایه اختیار است. </p> <p>پس هر کس به سعادت رسید، با اختیار خود رسید، و هر کس شقی شد با اختیار خود شد، و اگر این نبود حجت (نه علیه بندگان، و نه علیه خدا، تمام نمی‌شد)، و سنت امتحان و برملا سازی واقعیت‌های بندگان، جاری نمی‌گردید. </p> <p>تنها چیزی که دانشمندان را از آزادی در بحث پیرامون این مباحث باز داشته، وحشتی بوده که از نتایج وخیم آن (البته به زعم خود آنان) بوده، مثلا جبری مسلکان از آنان، پنداشتند که اگر بگویند موجودات با یکدیگر ارتباط و اسباب عالم در یکدیگر تاثیر دارند، خود به خود اعتراف کرده‌اند به اینکه پس خدا هیچکاره است، و قدرت مطلقه او را بر تصرف در مصنوعاتش سلب کرده‌اند. </p> <p>و مفوضه از آنان، پنداشتند که اگر این مطلب را بپذیرند، و مخصوصا در مرحله اعمال ارتباط آنها را با یکدیگر به اراده و قدرت خدا نسبت دهند خود به خود به مساله جبر گردن نهاده و مصنوع خدا یعنی انسان را هیچکاره دانسته‌اند، با اینکه مسلکشان تفویض است، و با بطلان اختیار مساله ثواب و عقاب و تکلیف و تشریع دین باطل می‌شود. </p> <p>با اینکه هر دو طایفه می‌توانستند دست از این وحشت برداشته، با کلام خدا که می‌فرماید: <span class="aya" rel="12_21" data-words="27-31">و الله غالب علی أمره</span><span class="footnote" rel="1" title="سوره یوسف آیه ۲۱">*</span>. </p> <p>و نیز می‌فرماید: <span class="aya" rel="7_54" data-words="29-33">ألا له الخلق و الأمر</span><span class="footnote" rel="2" title="سوره اعراف آیه ۵۴">*</span> و <span class="aya" rel="10_55" data-words="2-8">إن لله ما فی السماوات و الأرض</span><span class="footnote" rel="3" title="سوره یونس آیه ۵۵">*</span> انس بگیرند،  (و جبری مسلک از افراط خود، و تفویضی از تفریط خود برگشته، بفهمند که قبول وجود ارتباط بین اشیا و اعمال، هیچ محذوری به بار نمی‌آورد، نه خدا را هیچکاره می‌کند، و نه انسانها را) علاوه بر اینکه این آیات و آیات مشابه آن در این باب برهانی ارائه می‌دهد، و ما در بحثی که پیرامون آیه شریفه: <span class="aya" rel="2_26" data-words="1-7">إن الله لا یستحیی أن یضرب مثلا</span><span class="footnote" rel="4" title="سوره بقره آیه ۲۶">*</span> شد پاره‌ای مطالب مربوط به اینجا را گذراندیم. </p> <p>         <code class="page" rel="3,160"/> حال به گفتاری که در تفسیر آیه مورد بحث داشتیم برگشته و نکاتی را متذکر می‌شویم: </p><h3> <span class="title" rel="3_14">سه نکته راجع به آیه کریمه <span class="aya" rel="3_14" data-words="1-4">زین للناس حب الشهوات</span>... </span> </h3> <p> نکته اول: از ظاهر جمله: <span class="aya" rel="3_14" data-words="1-4">زین للناس حب الشهوات</span> بر می‌آید که فاعل زینت‌گری، غیر از خدای تعالی است یعنی یا شیطان است، و یا نفس، دلیل گفته ما دو نکته است، اول اینکه مقام آیه مقام مذمت کفار به این رفتار انحرافی است، که به لذائذ مادی از مال و اولاد اعتماد نموده، و به خاطر اینکه شیطان این انحراف را در نظرشان جلوه داد خود را از خدا بی‌نیاز دانستند، و در مثل چنین مقامی زینتی تناسب دارد که باعث غفلت از خدا باشد، و چنین زینت‌گری لایق به ساحت مقدس خدا نیست. </p> <p>نکته دوم: اینکه اگر این زینت‌گری کار خدای تعالی باشد قهرا مراد از آن همان میل غریزی است که انسان به این لذائذ مادی دارد، و اگر مراد این بود، جا داشت تعبیر فرماید:  زین للانسان حب الشهوات <em>و یا بفرماید: </em> زین لبنی آدم و امثال این تعبیرات، هم چنان که در مواردی که سخن از غرائز رفته اینگونه تعبیر آورده، مثلا فرموده: <span class="aya" rel="95_4-5" data-words="1-10">لقد خلقنا الإنسان فی أحسن تقویم، ثم رددناه أسفل سافلین</span><span class="footnote" rel="1" title="سوره تین آیه ۵">*</span>. </p> <p>و نیز فرموده: <span class="aya" rel="17_70" data-words="1-11">و لقد کرمنا بنی آدم، و حملناهم فی البر و البحر...</span><span class="footnote" rel="2" title="سوره اسراء آیه ۷۰">*</span>. </p> <p>و <span class="phrase">اما لفظ <em rel="fa_3_14_2-2" data-sentence="8:626">ناس</em> مناسب چنین مقامی نیست، زیرا عرب این کلمه را بیشتر در مواردی استعمال می‌کند که می‌خواهد امتیازها را لغو کند، و یا کسی را تحقیر نموده و پستی فکر او را برساند، به موارد استعمال زیر توجه فرمائید: <span class="aya" rel="17_89" data-words="11-15">فأبی أکثر الناس إلا کفورا</span><span class="footnote" rel="3" title="بیشتر مردم به جز کفران نعمت عکس العملی ندارند (سوره اسراء آیه ۸۹)">*</span>، <span class="aya" rel="49_13" data-words="1-9">یا أیها الناس إنا خلقناکم من ذکر و أنثی</span><span class="footnote" rel="4" title="هان ای مردم ما شما را از نر و ماده‌ای خلق کرده‌ایم (سوره حجرات آیه ۱۳)">*</span>، و آیاتی دیگر نظیر اینها.</span> </p> <p><span class="phrase">نکته سوم: اینکه اموری که خدای تعالی به عنوان نمونه و مصداق برای این شهوات بر شمرده، با مساله تزیین فطری نمی‌سازد، زیرا اگر منظور این بود جا داشت به جای کلمه  <em>نساء-زنان</em> تعبیری آورد که معنای مطلق زوجیت را برساند و نیز به جای لفظ <em rel="fa_3_14_8-8" data-sentence="236:408">بنین</em> کلمه  <em rel="fa_3_10_10-10" data-sentence="298:387">اولاد</em> را آورده باشد و به جای لفظ <em rel="fa_3_14_10-11" data-sentence="384:337">قناطیر مقنطرة</em> لفظ <em rel="fa_3_10_7-7" data-sentence="455:318">اموال</em> را بیاد بیاورد، برای اینکه علاقه فطری و طبیعی به همسر همانطور که در مردان نسبت به زنان هست، در زنان نیز نسبت به         <code class="page" rel="3,161"/> مردان همین علاقه وجود دارد، و همچنین علاقه غریزی که در انسان نسبت به فرزندان هست، نسبت به مطلق اولاد و مطلق اموال است، نه خصوص پسران، و خصوص <em rel="fa_3_14_10-10" data-sentence="812:2">قناطیر</em> .</span> </p> <p>و به همین جهت آن مفسری که فاعل تزیین را خدا دانسته ناچار شده است بگوید: مراد از حب نساء علاقه به مطلق همسر است، تا شامل علاقه زن به شوهرش نیز بشود، و مراد از بنین، مطلق فرزند است، تا شامل دختران نیز بشود، و مراد از قناطیر، مطلق مال است، و گفته: اگر خدای تعالی از خصوص نساء و بنین و قناطیر نام برده، برای این است که اینها افراد قوی و شناخته شده‌تر مصداقند، و آن گاه در توجیه این گفته‌اش خود را سخت به زحمت انداخته است. </p> <p>نکته چهارم: اینکه نسبت داشتن تزیین به خدای سبحان با آخر آیه که می‌فرماید: <span class="aya" rel="3_14-15" data-words="23-37">ذلک متاع الحیاة الدنیا و الله عنده حسن المآب، قل أ أنبئکم بخیر من ذلکم...</span> نمی‌سازد، برای اینکه ظاهر این کلام این است که می‌خواهد مردم را از شهوات دنیایی منصرف کند، و نفوس بشر را متوجه ثواب‌ها و بهشت و همسران و رضوانی کند که نزد خدا برایشان آماده است، و منصرف کردن مردم از زندگی دنیا صحیح نیست، چون دنیا مقدمه آخرت است، و منصرف کردن مردم از مقدمه و در عین حال دعوت آنان به ذی المقدمه، تناقض روشنی است، و بلکه ابطال هر دو امر یعنی هم دنیا و هم آخرت است، و مثل کسی می‌ماند که می‌خواهد سیر بشود و از خوردن خودداری می‌کند. </p> <p>حال اگر بگویی آیه شریفه: <span class="aya" rel="3_14" data-words="1-4">زین للناس حب الشهوات...</span> معنایی را افاده می‌کند که خلاصه آن را این آیه شریفه می‌رساند: <span class="aya" rel="7_32" data-words="1-22">قل من حرم زینة الله التی أخرج لعباده و الطیبات من الرزق قل هی للذین آمنوا فی الحیاة الدنیا خالصة یوم القیامة</span><span class="footnote" rel="1" title="بگو چه کسی زینتی را که خدا برای بندگانش در آورده و روزی پاک را حرام کرده؟ بگو اینها برای کسانی است که در زندگی دنیا ایمان آوردند و خالص آن در قیامت مخصوص ایشان است (سوره اعراف آیه ۳۲)">*</span>. </p> <p>و لازمه انطباق معنای آن آیه و این آیه این است که بگوئیم: در آن آیه نیز فاعل تزیین، خداست هم چنان که در این آیه فاعل تزیین، خدا است. </p> <p><span class="phrase">در پاسخ می‌گوئیم: که خیر، آن آیه با این آیه منطبق نیست، و نظام آن آیه فرق دارد، زیرا آیه مورد بحث، در مقام مذمت شهواتی است که محبوب مردم است، و مردم را از یاد خدا منصرف نموده و مشغول می‌سازد، و نمی‌گذارد آدمی به یاد لذائذی که نزد خدا دارد بیفتد، و می‌خواهد مردم را در اعراض از آن شهوات تحریک و تشویق کند، و متوجه لذائذی که نزد   <code class="page" rel="3,162"/> خدای سبحان است بسازد، به خلاف آیه دوم که مقامش مقام بیان این نکته است که لذائذی که در این دنیا بین مؤمنین و کفار مشترک است، در سرای دیگر، مخصوص مؤمنین خواهد بود، و به همین جهت است که می‌بینیم لفظ <em rel="fa_3_14_2-2" data-sentence="564:129">ناس</em> در آیه مورد بحث، در این آیه مبدل به لفظ  <em rel="fa_3_15_27-27" data-sentence="660:74">عباد</em> شد، و نیز <em rel="fa_3_14_1-1" data-sentence="727:50">زینت</em> در آن آیه، در این آیه <em>رزق طیب</em> نامیده شد.</span> </p> <p><span class="phrase">باز اگر بگویی تزیین در آیه مورد بحث معلق بر <em rel="fa_3_14_3-4" data-sentence="44:407">حب الشهوات</em> شده، نه بر <em>خود شهوات</em> ، و معلوم است که تزیین حب در نظر انسان و مجذوب شدن دل آدمی در برابر این حب، امری طبیعی و خاصیتی ذاتی است، در نتیجه برگشت معنای تزیین حب برای انسان به این می‌شود که خدا حب را در دل آدمیان مؤثر قرار داده، و یا ساده‌تر بگوییم، آیه می‌خواهد بفرماید: که خدا این حب را در دل انسانها خلق کرده، و معلوم است که خلقت تنها کار خدا است و لا غیر، پس فاعل تزیین در آیه شریفه خدای تعالی است.</span> </p> <p>در پاسخ می‌گوئیم لازمه آن قرائنی که ما ذکر کردیم این است که مراد از تزیین حب، این باشد که خداوند این حب را طوری قرار داده که انسانها را به سوی خود جذب کند، و آنان را از غیر خودش باز دارد، چون زینت دادن امری مطلوب و جالب است، که با غیر خودش ضمیمه می‌شود و انسان را به سوی آن غیر، جلب می‌کند،  (مثلا خانه‌ای ساده که جلب نظر مشتری را نمی‌کند زینت می‌کنند، تا به تبع آن زینت، خانه هم جلب توجه کند <em>مترجم</em>) و یا زنی که قیافه جالبی ندارد خود را زینت می‌کند، تا به تبع آن زینت، خودش هم زیبا شود، و مرد را به سوی خود بکشاند، پس در حقیقت مقصود اصلی همان امور زینت‌آور است، و زن از این مقصد استفاده می‌کند. </p> <p>خلاصه اینکه، برگشت معنای تزیین حب برای مردم به این است که حب را در نظر آنان طوری قرار دهد که باعث شیدایی و دلربایی آنان شود، و در اشتغال به آن حریص سازد. </p> <p>این است معنای تزیین حب، نه اصل تاثیر آن، هم چنان که ظاهر از معنای‌ <span class="aya" rel="19_59" data-words="1-12">فخلف من بعدهم خلف أضاعوا الصلاة و اتبعوا الشهوات فسوف یلقون غیا</span><span class="footnote" rel="1" title="سوره مریم آیه ۵۹">*</span> نیز همین است، چون می‌فرماید: بعد از آنان خلقی آمدند که نماز را ضایع گذاردند، و شهوات را پیروی کردند، و به زودی (کیفر) گمراهی را خواهند یافت. </p> <p>و مؤید این معنا گفتاری است که در باره شمردن نمونه‌های زینت از نظر خواننده خواهد گذشت که چرا از نمونه‌های زینت، نساء و بنین و قناطیر را شمرد؟ علاوه بر اینکه چه   <code class="page" rel="3,163"/> بسا بتوان گفت معنای لفظ شهوات خالی از شیفتگی و دلدادگی و حرص نیست، هر چند که کلمه نامبرده به معنای مشتهیات است. </p> <p> <span class="aya" rel="3_14" data-words="5-15">من النساء و البنین و القناطیر المقنطرة من الذهب و الفضة...</span> <span class="phrase">کلمه  <em rel="fa_3_14_6-6" data-sentence="6:294">نساء</em> جمعی است که مفردی از لفظ خود ندارد، و کلمه <em rel="fa_3_14_8-8" data-sentence="103:237">بنین</em> جمع کلمه <em>ابن</em> است که به معنای نر، از فرزندان آدمی است، که در فارسی به کلمه <em>پسر</em> ترجمه می‌شود، حال چه پسر بدون واسطه، و چه با واسطه، که فارسیان از آنان به کلمه <em>نوه</em> ، <em>نتیجه</em> ، <em>نبیره</em> تعبیر می‌کنند.</span> </p> <p>و <span class="phrase">کلمه <em rel="fa_3_14_10-10" data-sentence="5:161">قناطیر</em> جمع قنطار است، و این کلمه کلمه‌ای است جامد، یعنی چیزی از آن مشتق نمی‌شود، و به معنای مقدار طلایی است که در یک پوست گاو بگنجد، و یا به معنای پوستی پر از طلا است.</span> </p> <p><span class="phrase">کلمه <em rel="fa_3_14_11-11" data-sentence="5:772">مقنطره</em> اسم مفعولی است مشتق از همین کلمه جامد، و این رسم عرب است که در الفاظ جامد معنایی اعتبار می‌کنند که با در نظر گرفتن آن معنا لفظ جامد، معنایی مصدری کسب می‌کند، آن گاه از همان معنای مصدری کلمه‌ای دیگر مشتق می‌سازند، نظیر کلمه <em>باقل، و</em> تامر <em>، و</em> عطار <em>، که از کلمات</em> بقل <em> (سبزیجات) و</em> تمر <em> (خرما) و </em> عطر اشتقاق یافته است و به معنای فروشنده بقل، و تمر، و عطر است، و فائده این اشتقاق آن است که شخص و یا چیزی را به وصفی که از جامد گرفته می‌شود توصیف کنند، و معنای کلمه را برای او اثبات نمایند و اشاره کنند به اینکه شخص و یا چیز نامبرده واجد معنای آن کلمه هست، و چنان نیست که هیچ رابطه‌ای با آن نداشته باشد، هم چنان که می‌گویند:  <em>دنانیر مدنرة</em> و <em>دواوین‌ مدونه</em> ، و یا گفته می‌شود: <em>حجاب محجوب</em> و <em>ستر مستور</em> .</span> </p> <p><span class="phrase">کلمه <em rel="fa_3_14_17-17" data-sentence="5:383">خیل</em> به معنای اسبان است، و کلمه <em rel="fa_3_14_18-18" data-sentence="87:341">مسومه</em> که از ماده <em>سین</em> ، و <em>واو</em> ،  <em>میم</em> گرفته شده، به معنای چریدن حیوان است، گفته می‌شود: <em>سامت الإبل</em> یعنی شتر براه افتاده تا برود و در صحرا بچرد، و این گونه حیوانات را که علف از خانه نمی‌خواهند  <em>سائمه</em> می‌گویند، ممکن هم هست بگوئیم از باب سمت الإبل فی المرعی باشد، یعنی شتر را در چراگاه داغ زد، و نشانه کرد.</span> </p> <p><span class="phrase">در نتیجه <em rel="fa_3_14_17-18" data-sentence="9:84">خیل مسومة</em> یا به معنای اسبانی است که آزادانه در مرتع می‌چرند، و یا اسبان داغدار و نشاندار است.</span> و <span class="phrase">کلمه <em rel="fa_3_14_20-20" data-sentence="5:393">انعام</em> جمع کلمه <em>نعم</em> به فتحه نون و عین است، که به معنای شتر و گاو و گوسفند است، به خلاف کلمه <em>بهائم</em> که هم نامبرده‌ها را شامل می‌شود، و هم غیر آنها را، البته غیر وحشی‌ها و مرغان و حشرات و کلمه <em rel="fa_3_14_22-22" data-sentence="263:179">حرث</em> به معنای<code class="page" rel="3,164"/> زرع است، لیکن افاده معنای کسب هم می‌کند، و حرث عبارت است از تربیت نبات، و یا نبات تربیت شده، برای بهره‌گیری از منافع آنها در زندگی.</span> </p> <h3> <span class="title" rel="3_14 3_10 3_11 3_12 3_13 3_15 3_16 3_17 3_18">اصناف مردم از لحاظ دلبستگی به اقسام شهوات</span> </h3> <p> <span class="phrase">آیه شریفه بنایش بر شمردن حب شهوات و افاده این معنا که حب شهوات طبق امور مورد علاقه انسان، تکثیر پیدا می‌کند نیست، و نمی‌خواهد بفرماید: انسان به حسب طبع، متمایل به همسر، و دوستدار اولاد، و اموال است، تا مفسرین اشکال کنند که چرا از انسان به کلمه <em rel="fa_3_14_2-2" data-sentence="244:153">ناس</em> ، و از اولاد به کلمه <em rel="fa_3_14_8-8" data-sentence="320:118">بنین</em> و از مال به عبارت قناطیر مقنطره تعبیر کرد؟ آن گاه در توجیه این تعبیرها خود را به زحمت اندازند هم چنان که انداخته‌اند.</span> بلکه بنایش بر این است که بفرماید: مردم در شیفتگی به مشتهیات دنیا یک جور نیستند، بلکه چند گروهند، بعضی از شهوت‌پرستان هیچ هم و هدفی ندارند مگر عشق ورزیدن به زنان، و دل دادن به آنان، و تقرب و انس و همنشینی با آنان، و همین دلدادگی وجوهی از فساد و نافرمانی خدای سبحان را به دنبال دارد، نظیر آوازه‌خوانی، و موزیک‌نوازی، و میگساری، و امور دیگری مثل اینها، معمولا این حرکات زشت مختص به مردان است، و در زنان چنین وضعی پیش نمی‌آید، مگر بسیار نادر. </p> <p>بعضی دیگر دوستدار فرزند پسرند، چون تکاثر را دوست می‌دارند، و می‌خواهند با داشتن پسران زیاد نیرومندتر از دیگران باشند، و غالبا اینگونه افراد در میان بادیه‌نشینان زیاد یافت می‌شوند، و نیز اینگونه علاقه‌ها نوعا مختص به پسران است، نه دختران. </p> <p>بعضی دیگر از مردم دلباخته مالند، و بیشتر همتشان این است که کیسه‌ها را از پول پر کنند، و انبارها را از کالا انباشته نمایند. </p> <p>ظهور و پیدایش این قسم جنون هم بیشتر در جمع نقدینه یعنی طلا و نقره است، و یا چیزی که بعدها به صورت نقدینه در آید، مانند اثاث و کالاهای تجارتی و غیره، و نیز اینگونه علاقه‌ها غالبا در بین اهل شهر زیاد است، نه در صحرانشینان. </p> <p>و در نظر بعضی دیگر، خیل مسومه و اسبان تیزتک محبوب‌تر از سایر امور مادی است، نظیر سوارکاران که با اسب عشق می‌ورزند، بعضی هم علاقه شدیدی به گاو و گوسفند، و بعضی به کشت و زرع دارند، البته ممکن است که بعضی از افراد به دو تا و یا بیشتر از آنچه که شمرده شد علاقمند باشند. </p> <p>این بود اقسام شهواتی که مردم در علاقه به آنها به چند صنف هستند، هر یک، یکی از آنها را هدف اصلی زندگی و بقیه اهداف زندگی را فرع آن قرار می‌دهند، و در مردم کمتر یافت می‌شود (و یا اصلا یافت نمی‌شود) کسی که علاقه‌اش به همه اشیا و چیزهای نامبرده مساوی<code class="page" rel="3,165"/> باشد و همه را به طور مساوی دوست بدارد، و همه برایش هدف اصلی باشند. </p> <p>و اما لذائذی از قبیل جاه و مقام و صدارت، همه امور و همی هستند که‌ به قصد ثانوی مورد علاقه قرار می‌گیرند، و التذاذ به آنها، التذاذ شهوانی شمرده نمی‌شود، بلکه التذاذی است و همی و خیالی، از این گذشته اگر آیه شریفه نامی از اینگونه لذائذ نبرده برای این است که در مقام شمردن تمامی شهوات نبوده است. </p> <p>از اینجا این نظریه تایید می‌شود همانطور که قبلا هم اشاره بدان شد که مراد از حب شهوات، علاقه معمولی نیست، پس دلدادگی و مرحله شدید حب است،  (که خود نوعی جنون است و به همین جهت به شیطان نسبت داده شده)، و اگر مراد، اصل علاقمندی که امری است فطری، می‌بود به شیطان نسبتش نمی‌داد، چون علاقه معمولی و فطری را خداوند در دل همه نهاده است. </p> <p> <span class="aya" rel="3_14" data-words="23-26">ذلک متاع الحیاة الدنیا...</span> یعنی این شهواتی که شمردیم اموری است که در زندگی دنیا (یعنی نزدیکترین زندگی برای انسان نسبت به جهان آخرت) وسیله اقامه حیات است، و زندگی دنیا (نزدیکتر) و همچنین متاع و وسیله اقامه آن امری است فانی، و از بین رفتنی، نه خود دنیا می‌ماند، و نه متاع آن، نه آن عاقبتی باقی و صالح دارد و نه این، آن زندگی که بقا دارد و شایسته است که آن را زندگی بنامیم، زندگی آخرت است که نزد خدا است، <span class="aya" rel="3_14" data-words="27-31">و الله عنده حسن المآب</span>. </p> <p><code class="aya" rel="3_15"/> <span class="aya" rel="3_15" data-words="1-11">قل أ أنبئکم بخیر من ذلکم للذین اتقوا عند ربهم جنات...</span> </p><h3> <span class="title" rel="3_14 3_15 3_10 3_11 3_12 3_13 3_16 3_17 3_18">لذائذ و نعمت‌های دنیا و آخرت هم هست با این تفاوت که نعمت‌های آخرت خالی از قبح و فساد است</span> </h3> <p> <span class="phrase">این آیه شریفه در مقام بیان جمله: <span class="aya" rel="3_14" data-words="27-31">و الله عنده حسن المآب</span> است و به جای شهواتی که در آیه قبل شمرد، در اینجا یک چیز را مقابل آنها قرار داده، و آن کلمه <em rel="fa_3_15_3-3" data-sentence="201:321">خیر</em>  است، و این بدان جهت است که نعمت‌های آخرتی همه خوبی‌ها را دارد، هم باقی است و هم اینکه زیبایی و لذتش حقیقی است، هم بطلان در آن راه ندارد، اموری است هم جنس شهوات دنیا (اگر در دنیا همسرانند در آخرت هم حوران بهشتی هستند، و اگر در دنیا اموال و اولاد و خوردنی‌ها هست آنجا هم غلمان و باغها و اقسام میوه‌ها هست <em>مترجم</em>).</span> </p> <p>خلاصه خواص آنچه در دنیا هست در آخرت هم هست، با این تفاوت که نعمت‌های آخرت خالی از قبح و فساد است، و آدمی را از آنچه برایش بهتر و واجب‌تر است، باز نمی‌دارد. </p> <p>در این آیه با اینکه نام بهشت را برد (و بهشت مشتمل بر همه لذائذ هست) و در عین حال نام ازواج مطهره را اختصاص به ذکر داد، برای این که مساله هم خوابی و جماع در نظر انسان لذیذترین لذائذ حسی است، و باز به همین جهت است که در آیه قبلی نام زنان را جلوتر از بنین<code class="page" rel="3,166"/> و قناطیر مقنطرة ذکر کرد. </p> <h3> <span class="title" rel="3_15">توضیحی در باره‌ <span class="aya" rel="3_15" data-words="22-24">رضوان من الله</span> </span> </h3> <p> و <span class="phrase">اما کلمه <em rel="fa_3_15_21-21" data-sentence="9:323">رضوان</em> به کسره را و هم به ضمه آن به معنای رضا و خشنودی است، و آن حالتی است که در نفس آدمی هنگام برخورد با چیزی که ملایم طبع او است پیدا می‌شود، و نفس از پذیرفتن آن امتناع نمی‌ورزد، و در صدد دفع آن بر نمی‌آید، در مقابل این حالت، حالت سخط و خشم است که در هنگام برخورد با ناملایمات، در نفس پیدا می‌شود و نفس در صدد دفع آن بر می‌آید.</span> </p> <p>در قرآن کریم مساله رضای خدای سبحان مکرر آمده، و باید دانست که رضایت خدا همانطور که بالنسبه به فعل بندگانش در باب اطاعت تصور دارد، همچنین در غیر باب اطاعت از قبیل اوصاف و احوال و غیره تصور دارد،  (همان طور که می‌گوئیم نماز باعث رضای خدا است، همچنین می‌گوئیم تواضع و رقت قلب باعث خشنودی او است <em>مترجم</em>). </p> <p>چیزی که هست بیشتر مواردی که در قرآن کلمه رضای خدا آمده،  (اگر نگوئیم همه مواردش) از قبیل رضایت به اطاعت است، و به همین جهت است که در آیات زیر رضای خدا را با رضای بنده، مقابل هم قرار داده. رضایت خدا از بنده‌اش به خاطر اطاعت او است، و رضایت بنده از خدا به خاطر پاداشی است که به او می‌دهد، و یا به خاطر حکمی است که به نفع او صادر می‌کند. </p> <p> <span class="aya" rel="98_8" data-words="13-18">رضی الله عنهم و رضوا عنه</span><span class="footnote" rel="1" title="خدا از ایشان راضی شده و ایشان از خدا سوره بینه آیه ۸">*</span>. </p> <p> <span class="aya" rel="89_27-28" data-words="1-9">یا أیتها النفس المطمئنة، ارجعی إلی ربک راضیة مرضیة</span><span class="footnote" rel="2" title="هان ای نفس آرامش یافته برگرد به سوی پروردگارت در حالی که تو از او و او از تو راضی است سوره فجر آیه ۲۸">*</span>. </p> <p> <span class="aya" rel="9_100" data-words="1-21">و السابقون الأولون من المهاجرین و الأنصار، و الذین اتبعوهم بإحسان، رضی الله عنهم و رضوا عنه، و أعد لهم جنات...</span><span class="footnote" rel="3" title="سوره توبه آیه ۱۰۰">*</span>. </p> <p>اینکه در این مقام یعنی مقام شمردن آنچه برای انسان خیر است، و مطابق با امور مورد علاقه زندگی دنیایی او است مساله رضایت خدا را شمرده، دلالت دارد بر اینکه خود رضوان نیز از خواسته‌های انسانی، و یا مستلزم امری است که آن امر این چنین است، و به همین جهت بوده که در این آیه آن را در مقابل جنات و ازواج ذکر کرده است. </p> <p>       <code class="page" rel="3,167"/> در آیه: <span class="aya" rel="5_2" data-words="25-29">فضلا من ربهم و رضوانا</span><span class="footnote" rel="1" title="سوره مائده آیه ۲">*</span> آن را در مقابل فضل، و نیز در آیه: <span class="aya" rel="57_20" data-words="36-41">و مغفرة من الله و رضوان</span><span class="footnote" rel="2" title="سوره حدید آیه ۲۰">*</span> در مقابل مغفرت، و در آیه: <span class="aya" rel="9_21" data-words="3-6">برحمة منه و رضوان</span><span class="footnote" rel="3" title="سوره توبه آیه ۲۱">*</span> در مقابل رحمت ذکر فرمود. </p> <p>و چه بسا با تدبر و دقت در معنای آنچه که ما گفتیم، و دقت در آیه: <span class="aya" rel="98_8" data-words="13-15">رضی الله عنهم...</span> و آیه: <span class="aya" rel="89_28" data-words="4-5">راضیة مرضیة...</span><span class="footnote" rel="4" title="سوره فجر آیه ۲۸">*</span> بتوان نکته‌ای را که آیه مورد بحث مبهم گذاشته، کشف نمود، برای اینکه در آیات نامبرده رضایت را به خود آنان زده، فرموده (خدا از ایشان راضی است) و رضایت از شخص، غیر رضایت از فعل شخص است. </p> <p>در نتیجه برگشت معنا به این می‌شود که خدای تعالی ایشان را در آنچه می‌خواهند از خود نمی‌راند، نتیجه این هم همان معنایی می‌شود که آیه: <span class="aya" rel="50_35" data-words="1-4">لهم ما یشاؤن فیها</span> -ایشان در بهشت هر چه بخواهند در اختیار دارند<span class="footnote" rel="5" title="سوره ق آیه ۳۵">*</span> آن را افاده می‌کند، پس در رضوان خدا از انسان، مشیت مطلقه انسان وجود دارد. </p> <p>از اینجا روشن می‌شود اینکه رضوان در این آیه را در مقابل شهواتی قرار داده، که در آیه قبل نام برده بود، برای این است که بفهماند انسان دنیاپرست اگر دنیا و مخصوصا مال دنیا را جمع می‌کند، برای این است که به خیال خود مشیت مطلقه را به دست آورد، ساده‌تر بگویم برای این جمع می‌کند که هر کاری خواست بتواند بکند، و قدرتش تا دورترین آرزوهایش توسعه یابد، ولی امر بر او مشتبه شده، و نفهمیده که چنین قدرتی و چنین مشیت مطلقه‌ای جز با رضایت خدا تامین نمی‌شود، خدایی که زمام هر چیز به دست او است. </p> <p> <span class="aya" rel="3_15" data-words="25-28">و الله بصیر بالعباد</span> بعد از آنکه از این آیه و آیه قبلیش به دست آمد که خدا در دو سرا یعنی هم در دنیا و هم در آخرت وعده نعمت‌هایی را داده که مایه تنعم و لذت او است، و نیز از آنجایی که این نعمت‌ها چه خوردنی‌هایش و چه نوشیدنی‌ها و همسران و ملک و سایر لذائذش هم دنیوی دارد و هم اخروی، با این تفاوت که آنچه دنیایی است مشترک بین کافر و مؤمن است، و اما اخرویش مختص به مؤمنین است. </p> <p>           <code class="page" rel="3,168"/> جای این سؤال در ذهن باز می‌شود که: چه فرقی است بین دنیا و آخرت که لذائذ دنیوی مشترک، و لذائذ اخروی مختص باشد؟ و یا بگو چه مصلحتی ایجاب کرده که نعمت‌های اخروی مختص به مؤمن باشد؟ و چون جای چنین سؤالی بوده، در آخر آیه مورد بحث فرمود:  (و خدا به وضع بندگانش بصیر است)، و معنایش این است که این فرقی که خدای تعالی بین مؤمن و کافر گذاشته بر اساس عبث و بیهوده کاری نبوده، چون خدا بزرگتر از آن است که کاری گزاف و بیهوده کند، بلکه در خود این دو طایفه از مردم چیزی هست که این تفاوت را باعث شده، و خدا بصیر و بینا به بندگان خویش است و دلیل این تفاوت را می‌داند، و آن عبارت است از وجود تقوا در مؤمن، و نبود آن در کافر. </p> <p>در آیه بعدی این تقوا را به بیانی معرفی کرده که با آیه مورد بحث متصل و مربوط باشد، و آن این است که فرموده: <span class="aya" rel="3_16" data-words="1-3">الذین یقولون ربنا...</span> تا آخر دو آیه، که خلاصه این معرفی چنین است که مؤمنین فقر و حاجت خود را نزد پروردگارشان اظهار می‌دارند، و خود را از او بی‌نیاز نمی‌دانند، و نه تنها به زبان اظهار می‌دارند، بلکه صدق گفتار خود را با عمل صالح خود اثبات می‌کنند، به خلاف کفار که خود را از پروردگار خود بی‌نیاز می‌پندارند و پیروی شهوات دنیا زندگی آخرت و عاقبت امرشان را از یادشان برده است. </p> <p>یکی از لطیف‌ترین نکاتی که از دو آیه مورد بحث، یعنی آیه: <span class="aya" rel="3_14" data-words="23-31">ذلک متاع الحیاة الدنیا، و الله عنده حسن المآب</span>، و آیه: <span class="aya" rel="3_15" data-words="1-6">قل أ أنبئکم بخیر من ذلکم...</span>، و آیاتی که شبیه به اینها است، نظیر آیه: <span class="aya" rel="7_32" data-words="1-27">قل من حرم زینة الله التی أخرج لعباده و الطیبات من الرزق؟ قل هی للذین آمنوا فی الحیاة الدنیا، خالصة یوم القیامة کذلک نفصل الآیات لقوم یعلمون</span><span class="footnote" rel="1" title="سوره اعراف آیه ۳۲">*</span> استفاده می‌شود، پاسخ از اشکالی است که بسیاری از دانشمندان بر ظاهر آیات راجع به توصیف نعمت‌های بهشت وارد دانسته‌اند. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">تقریر یک اشکال: لذائذ دنیوی برای بقای انسان و حفظ نسل او است، در آخرت که دار بقاء است، چه حاجتی به اینگونه لذائذ هست</span> </h3> <p> و آن اشکال این است که:  (تمامی لذائذ دنیوی برای بقا و حفظ نسل است، و آخرت که دار بقا است، چه حاجت به این گونه لذائذ دارد) ؟ توضیح اینکه اگر در احوال وجود موجودات محسوس در این عالم دقت کنیم، هیچ شکی برای ما نمی‌ماند، در اینکه افعالی که از این موجودات سر می‌زند، همه ناشی و فرع بر قوا و ادواتی است که هر موجودی مجهز به آن است، و بحث از اهداف و غایات هستی هم این معنا را تایید می‌کند، و به ثبوت می‌رساند که   <code class="page" rel="3,169"/> هیچ چیز در عالم به طور اتفاق و یا گزاف و یا عبث خلق نشده است. </p> <p>یکی از موجودات این عالم، انسان است که می‌بینیم از سر تا پایش دستگاه‌هایی دقیق و جهازی حیرت‌انگیز از دقت است، با یک جهازش مساله تغذیه او تامین می‌شود، که همه می‌دانیم غذا خوردن آدمی بیهوده نیست، بلکه برای پر کردن خلای است که در اثر تحلیل بدن پدید می‌آید، ناگزیر غذا می‌خورد، تا باقی بماند. </p> <p>یکی دیگر از آن جهازات، جهاز تناسل است، در مردان به شکلی و در زنان به شکلی دیگر، و هر یک قوایی فعاله دارند، قوایی که هر یک مترتب بر دیگری است، و این دو جنس مخالف با کشش و کوشش به یکدیگر می‌رسند. تا نوع بشر باقی بماند، در نباتات و حیوانات هم مساله نظیر وضعی است که انسانها دارند. </p> <p>از سوی دیگر می‌بینیم عالم خلقت برای اینکه موجودات را به راهی که می‌خواهد بیندازد و آنها را مسخر خود کند، و مخصوصا در تسخیر جانداران یعنی حیوان و انسان، لذائذی در افعال آنها و قوای فعاله آنها قرار داده، تا به خاطر رسیدن به آن لذائذ او را به سوی عمل روانه کند، و او خودش نمی‌داند چرا این قدر برای خوردن و عمل زناشویی می‌دود، خیال می‌کند هدف لذت بردن او است، در حالی که با این لذت و این گول زنک، او را کوک کرده‌اند، تا خلقت به هدف خود که بقای شخص و نوع انسان است برسد. </p> <p>و مسلما اگر خلقت انسان و غذا و شهوت جنسی این رابطه یعنی لذت‌گیری را در آدمی ننهاده بود هیچ انسانی به دنبال آن نمی‌رفت، نه برای تحصیل غذا این همه تلاش می‌کرد، و نه برای عمل جنسی آن همه مشقات را می‌پذیرفت، و هر چه مثلا به او می‌گفتند اگر غذا نخوری باقی نمی‌مانی، و اگر جماع نکنی جنس بشر باقی نمی‌ماند، زیر بار نمی‌رفت، و در نتیجه غرض خلقت باطل می‌شد، و لیکن خدای تعالی‌لذت غذا، و لذت جماع را در او به ودیعت نهاد، تا آرامش خود را در به دست آوردن آن دو بداند، و تا غذا و شهوت جنسی را به دست نیاورد آرام نگیرد، و برای به دست آوردنش هر مشقت و مصیبت و بلائی را به جان بخرد، و نه تنها به جان بخرد، بلکه در جمع‌آوری مال و سایر شهوات به دیگران فخر هم بفروشد و خلاصه او به مشتی گول زنک دلخوش باشد، و نظام خلقت به هدف خود برسد. </p> <p>پس معلوم شد که منظور خدای تعالی از این تدبیر غیر از این نبوده، که فرد و نسل بشر باقی بماند، فرد، با غذا خوردنش، و نسل، با جماع کردنش. این غرض خلقت، و اما برای خود انسان باقی نمی‌ماند مگر خیال. </p> <p>خوب، وقتی معلوم شد که این لذائذ دنیوی مقصود اصلی در خلقت نیست، بلکه برای<code class="page" rel="3,170"/> غرضی محدود و زماندار است، اشکال بالا متوجه می‌شود که در قیامت وجود این لذائذ چه معنا دارد، با اینکه بقای آن زندگی نه بستگی به خوردن دارد، و نه به جماع. باز تکرار می‌کنیم که لذت خوردن و نوشیدن و همه لذائذ مربوط به تغذی برای حفظ بدن از آفت تحلیل رفتن و از فساد ترکیب آن یعنی مردن است، و لذت جماع و همه لذائذ مربوط به آن که اموری بسیار است برای تولید مثل و حفظ نوع از فنا و اضمحلال می‌باشد. </p> <p>پس اگر برای انسان وجودی فرض کنیم که عدم و فنا در دنبالش نیست، و حیاتی فرض کنیم که از هر شر و مکروهی مامون است، دیگر چه فایده‌ای می‌توان در وجود قوای بدنی یک انسان آخرتی تصور کرد؟ و چه ثمره‌ای در داشتن جهاز هاضمه، و تنفس، و تناسل، و مثانه، طحال، و کبد و امثال آن می‌تواند باشد؟ با اینکه گفتیم همه این جهازها برای بقا تا زمانی محدود است، نه برای بقای جاودانی و ابدی. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">جواب به اشکال فوق</span> </h3> <p> و اما جواب از این اشکال این است که (خدای سبحان آنچه از لذائذ دنیا و نعمت‌های مربوط به آن لذائذ را خلق کرده که انسانها را مجذوب خود کند، و در نتیجه به سوی زندگی در دنیا و متعلقات آن کشیده شوند، هم چنان که در کلام مجیدش فرمود: <span class="aya" rel="18_7" data-words="1-7">إنا جعلنا ما علی الأرض زینة لها</span><span class="footnote" rel="1" title="یعنی ما آنچه روی زمین است را زینت زمین کردیم (سوره کهف آیه ۷)">*</span>. </p> <p>و نیز فرموده: <span class="aya" rel="18_46" data-words="1-6">المال و البنون زینة الحیاة الدنیا</span><span class="footnote" rel="2" title="مال و فرزندان زینت زندگی دنیا است (سوره کهف آیه ۴۶)">*</span>. </p> <p>و نیز فرموده: <span class="aya" rel="4_94" data-words="20-23">تبتغون عرض الحیاة الدنیا</span><span class="footnote" rel="3" title="همه در طلب متاع ناپایدار زندگی دنیا هستند (سوره نساء آیه ۹۴)">*</span>. </p> <p>و نیز در آیه‌ای که می‌بینید و جامع‌ترین آیه نسبت به فرض ما است فرموده: <span class="aya" rel="20_131" data-words="1-21">و لا تمدن عینیک إلی ما متعنا به أزواجا منهم زهرة الحیاة الدنیا، لنفتنهم فیه، و رزق ربک خیر و أبقی</span><span class="footnote" rel="4" title="دو چشم خود را به آن چیزهایی که رونق زندگی دنیا است و به بعضی از ایشان بهره دادیم تا در باره آن آزمایششان کنیم، خیره مساز، که رزق پروردگارت بهتر و پایدارتر است سوره طه آیه ۱۳۱">*</span>. </p> <p>و نیز فرموده: <span class="aya" rel="28_60" data-words="1-20">و ما أوتیتم من شیء فمتاع الحیاة الدنیا، و زینتها، و ما عند الله خیر و أبقی، أ فلا تعقلون</span><span class="footnote" rel="5" title="و آنچه در اختیارتان قرار گرفته، وسیله زندگی دنیا و زینت آن است، نه هدف نهایی، و آنچه نزد خدا است بهتر و پایدارتر است، آیا باز هم تعقل نمی‌کنید سوره قصص آیه ۶۰">*</span> و آیاتی دیگر از این قبیل که همه این نکته را بیان           <code class="page" rel="3,171"/> می‌کنند که نعمت‌های موجود در دنیا و لذائذ مربوط به هر یک از آنها اموری است مقصود للغیر، نه مقصود بالذات، وسیله‌هایی است برای زندگی محدود دنیا، که از چند روزه دنیا تجاوز نمی‌کند، و اگر مساله زندگی مطرح نبود این نعمت‌ها نه خلق می‌شد و نه ارزشی داشت، حقیقت امر همین است. </p> <p>و لیکن این را هم باید دانست که آنچه از هستی انسان باقی می‌ماند همین وجودی است که‌چند صباحی در دنیا زندگی کرده، با دگرگونی‌ها و تحولاتش مسیری را از نقص به کمال طی نموده، و این قسمت از وجود انسان همان روحی است که از بدن منشا گرفته و بر بدن حکم می‌راند. </p> <p>بدنی که عبارت است از مجموع اجزایی که از عناصر روی زمین درست شده، و نیز قوای فعاله‌ای که در بدن است، به طوری که اگر فرض کنیم غذا و شهوت (و یا علاقه جذب عناصر زمین به سوی بدن) نمی‌بود، وجود انسان هم دوام نمی‌یافت. پس فرض نبود غذا و سایر شهوات، فرض نبود انسان است، نه فرض استمرار نیافتن وجودش،  (دقت بفرمائید). </p> <p>پس انسان در حقیقت همان موجودی است که با زاد و ولد منشعب می‌شود، می‌خورد و می‌نوشد، و ازدواج می‌کند و در همه چیز تصرف نموده، می‌گیرد، می‌دهد، حس می‌کند، خیال می‌کند، تعقل می‌نماید، خرسند و مسرور و شادمان می‌شود، و هر ملائمی را به خود جلب می‌کند، خودی که عبارت است از مجموع اینها که گفتیم، مجموعی که بعضی از آنها مقدمه بعضی دیگر است، و انسان بین مقدمه و ذی المقدمه حرکتی دوری دارد، چیزی که بر حسب طبیعت مقدمه کمال او بود، با دخالت شعور و اختیارش کمال حقیقتش می‌شود. </p> <h3> <span class="title" rel="3_14 3_10 3_11 3_12 3_13 3_15 3_16 3_17 3_18">خلود و جاودانگی انسان در آخرت به معنای ابطال وجود او نیست، بلکه ادامه وجود دنیوی او است</span> </h3> <p> و وقتی خدا او را از دار فانی دنیا به دار بقا منتقل کرد، و خلود و جاودانگی برایش نوشت، حال یا خلود در عذاب، و یا در نعمت و ثواب این انتقال و خلود، ابطال وجود او نمی‌تواند باشد بلکه اثبات وجود دنیایی او است، هر چه بود حالا هم همان است، با این تفاوت که در دنیا معرض دگرگونی و زوال بود، ولی در آخرت دگرگونی ندارد، هر چه هست همیشه همان خواهد بود، قهرا یا همیشه به نعمت‌هایی از سنخ نعمت‌های دنیا (منهای زوال و تغییر) متنعم، و یا به نقمت‌ها و مصائبی از سنخ عذابهای دنیا (ولی منهای زوال و تغییر) معذب خواهد بود، و چون نعمت‌های دنیا عبارت بود از شهوت جنسی، و لذت طعام، و شراب، و لباس، و مسکن، و همنشین و مسرت و شادی و امثال اینها، در آخرت هم قهرا همین‌ها خواهد بود. </p> <p>پس انسان آخرت هم همان انسان دنیا است، ما یحتاج آخرتش هم همان ما یحتاج دنیا است، آنچه در دنیا وسیله استکمالش بوده همان در آخرت هم وسیله استکمال او است، مطالب<code class="page" rel="3,172"/> و مقاصدش هم همان مطالب و مقاصد است، تنها فرقی که بین دنیا و آخرت است مساله بقا و زوال است. </p> <p>این آن چیزی است که از کلام خدای سبحان ظاهر می‌شود، که در بیان حقیقت بنیه و ساختمان انسان می‌فرماید: <span class="aya" rel="23_12-16" data-words="1-45">و لقد خلقنا الإنسان من سلالة من طین، ثم جعلناه نطفة فی قرار مکین، ثم خلقنا النطفة علقة، فخلقنا العلقة مضغة، فخلقنا المضغة، عظاما، فکسونا العظام لحما، ثم أنشأناه خلقا آخر، فتبارک الله أحسن الخالقین، ثم إنکم بعد ذلک لمیتون، ثم إنکم یوم القیامة تبعثون</span><span class="footnote" rel="1" title="همانا ما انسان را از چکیده‌ای از گل خلق کردیم، آن گاه آن خلاصه را نطفه‌ای کرده، در قرارگاهی ایمن نهادیم، آن گاه آن نطفه را به صورت &lt;em&gt;علقه&lt;/em&gt; در آوردیم و آن کرم را به صورت گوشتی جویده آفریدیم، و سپس آن گوشت جویده را به صورت اسکلت و استخوان‌بندی در آوردیم، و آن گاه بر روی آن اسکلت، گوشت پوشاندیم، و در آخر او را خلقی دیگر کردیم، پس چه پر برکت است، خدا که بهترین خالق است، سپس شما بعد از همه اینها خواهید مرد، و سپس همین شما در روز قیامت مبعوث خواهید شد سوره مؤمنون آیه ۱۶">*</span>. </p> <p>توجه کنید به جمله اول آیه و همه فقرات آن که تعبیر به <em>خلقت</em> کرده، و خلقت عبارت است از ترکیب،  (نظیر پدید آوردن بنا از ترکیب سنگ و آجر و غیره)، و باز توجه کنید به جمله: و در آخر او را خلقی دیگر کردیم ، که به خوبی دلالت می‌کند بر اینکه خلقت مادی بدن مبدل می‌شود به خلقت موجودی مجرد، و باز توجه کنید به جمله و سپس همین شما در روز قیامت مبعوث خواهید شد که به طور مسلم مخاطب به این خطاب، همان انسانی است که خلقتی دیگر شده. </p> <p>و نیز می‌فرماید: <span class="aya" rel="7_25" data-words="1-9">قال فیها تحیون، و فیها تموتون، و منها تخرجون</span><span class="footnote" rel="2" title="فرمود در زمین زنده می‌شوید، و در همان زمین می‌میرید، و از همان زمین بیرون می‌شوید سوره اعراف، آیه ۲۵">*</span>، که از آن بر می‌آید حیات انسان، حیاتی است زمینی، که از زمین و نعمت‌هایش ترکیب شده، و مادر تفسیر آیه: <span class="aya" rel="2_213" data-words="1-4">کان الناس أمة واحدة...</span><span class="footnote" rel="3" title="سوره بقره آیه ۲۱۳">*</span> پاره‌ای مطالب در این باره بیان کردیم. </p> <p>و از سوی دیگر خدای سبحان در باره این نعمت‌های زمینی فرموده: <span class="aya" rel="3_14" data-words="23-26">ذلک متاع الحیاة الدنیا</span>. </p> <p>و نیز فرموده: <span class="aya" rel="13_26" data-words="12-19">و ما الحیاة الدنیا فی الآخرة إلا متاع</span><span class="footnote" rel="4" title="سوره رعد آیه ۲۶)">*</span> و در این دو آیه خود زندگی         <code class="page" rel="3,173"/> دنیا را وسیله زندگی آخرت و متاع آن نامیده، متاعی که صاحبش از آن متمتع می‌شود، و این خود بدیع‌ترین بیان در این باب است، بابی است که از آن هزارها باب باز می‌شود، و در عین حال مصدق کلام رسول خدا (ص) است که فرموده: کما تعیشون تموتون، و کما تموتون تبعثون<span class="footnote" rel="1" title="عینا همانطور که زندگی می‌کنید می‌میرید، و همانطور که می‌میرید مبعوث می‌شوید">*</span>. </p> <h3> <span class="title" rel="3_10 3_11 3_12 3_13 3_14 3_15 3_16 3_17 3_18">انسان علاوه بر نقص و کمال طبیعی، نقص و کمالی نیز دارد که به اختیار و اعمال او وابسته است</span> </h3> <p> و کوتاه سخن اینکه زندگی دنیا عبارت است از وجود دنیوی انسان، به ضمیمه آنچه از خوبیها و بدیها که کسب کرده، و آنچه که به نظر خودش خیبت و خسران است. در نتیجه در آخرت یا لذائذی که کسب کرده به او می‌دهند، و یا از آن محرومش می‌کنند. و یا به نعمتهای بهشت برخوردارش می‌سازند، و یا به عذاب آتش گرفتارش می‌کنند. </p> <p>و به عبارتی روشن‌تر، آدمی در بقایش به حسب طبیعت، سعادت و شقاوتی دارد، هم بقای شخصیتش و هم بقای نوعش، و این سعادت و شقاوت منوط به فعل طبیعی او، یعنی أکل و شرب و نکاح او است، و همین فعل طبیعی به وسیله لذائذی که در آن قرار داده‌اند آرایش و مشاطه‌گری شده، لذائذی که جنبه مقدمیت دارد. این به حسب طبیعت آدمی و خارج از اختیار او است. </p> <p>و اما وقتی می‌خواهد با فعل اختیاری خود طلب کمال کند، و شعور و اراده خود را به کار بیندازد، موجودی می‌شود که دیگر کمالش منحصر در لذائذ طبیعی نیست، بلکه همان چیزی است که با شعور و اراده خود انتخاب کرده است. </p> <p>پس آنچه خارج از شعور و مشیت او است (از قبیل خوشگلی و خوش لباسی، و بلندی و خوش صورتی، و خوش خطی، و سفیدی، و لذت‌بخشی غذا، و خانه، و همسرش و امثال اینها) کمال او شمرده نمی‌شود، هر چند که نوعی کمال طبیعی هست، و همچنین عکس آن نقص خود او شمرده نمی‌شود، هر چند که نقص طبیعی هست، هم چنان که خود را می‌بینیم که از تصور لذائذ لذت می‌بریم، هر چند که در خارج وجود نداشته باشد. </p> <p>مثلا مریض با اینکه بهبودی ندارد اما از تصور بهبودی لذت می‌برد، پس همین لذائذ مقدمی است که کمال حقیقی انسان می‌شود، هر چند که از نظر طبیعت، کمال مقدمی است‌ حال اگر خدای سبحان این انسان را بقایی جاودانه بدهد، سعادتش همان لذائذی است که در دنیا می‌خواست، و شقاوتش همان چیزهایی است که در دنیا نمی‌خواست، حال چه لذت به حسب طبیعت، و خلاصه لذت مقدمی باشد، و چه لذت حقیقی و اصلی باشد، چون این بدیهی   <code class="page" rel="3,174"/> است که خیر هر شخص و یا قوه مدرکه و دارای اراده عبارت است از چیزهایی که علم بدان دارد، و آن را می‌خواهد، و شر او عبارت است از چیزی که آن را می‌شناسد ولی نمی‌خواهد. </p> <p>پس به دست آمد که سعادت انسان در آخرت به همین است که به آنچه از لذائذ که در دنیا می‌خواست برسد، چه خوردنیش، و چه نوشیدنش، و چه لذائذ جنسیش، و چه لذائذی که در دنیا به تصورش نمی‌رسید، و در عقلش نمی‌گنجید، و در آخرت عقلش به آن دست می‌یابد، و رسیدن به این لذائذ همان بهشت است، و شقاوتش به نرسیدن به آنها است، که همان آتش است، هم چنان که خدای تعالی فرموده: <span class="aya" rel="50_35" data-words="1-7">لهم ما یشاؤن فیها، و لدینا مزید</span><span class="footnote" rel="1" title="در بهشت هر چه بخواهند در اختیار دارند، و نزد ما بیشتر از آن هم هست سوره ق، آیه ۳۵">*</span>. </p> <p><code class="aya" rel="3_16"/> <span class="aya" rel="3_16" data-words="1-12">الذین یقولون ربنا إننا آمنا فاغفر لنا ذنوبنا و قنا عذاب النار</span> <span class="phrase">این آیه شریفه توصیف‌ متقین است، که در آیه: <span class="aya" rel="3_15" data-words="7-8">للذین اتقوا</span> سخن از ایشان رفت، و ایشان را اینطور توصیف می‌کند که می‌گویند: <em rel="fa_3_16_3-3" data-sentence="170:199">ربنا</em> و در این کلمه با ذکر ربوبیت خدا اظهار عبودیت نموده، از او که پرورش دهنده ایشان است می‌خواهند به حالشان رحم کند، و حاجتشان را برآورد <span class="aya" rel="3_16" data-words="4-5">إننا آمنا...</span>.</span> </p> <p>در این جمله منظورشان این نیست که بر خدا منت نهند، که ما به تو ایمان آورده‌ایم، چون بفرموده خدا در آیه: <span class="aya" rel="49_17" data-words="10-16">بل الله یمن علیکم أن هداکم للإیمان</span><span class="footnote" rel="2" title="سوره حجرات آیه ۱۷">*</span> همه منت‌ها را خدا بر ما دارد، که به سوی ایمان هدایتمان کرد، بلکه منظورشان این است که از خدا بخواهند وعده‌ای که به بندگانش داده که‌ <span class="aya" rel="46_31" data-words="6-10">و آمنوا به یغفر لکم</span> به وی ایمان آورید تا شما را بیامرزد<span class="footnote" rel="3" title="سوره احقاف آیه ۳۱">*</span> در حق آنان منجز و عملی سازد، و به همین جهت جمله، <span class="aya" rel="3_16" data-words="6-8">فاغفر لنا ذنوبنا...</span> را با آوردن حرف <em>فا</em> بر سر آن متفرع بر گفتار قبلی خود کردند، و در اینکه گفتار خود را با حرف  <em>ان</em> تاکید کردند، برای این بود که بر صدق و ثباتشان در ایمان دلالت کند. </p> <p>در اینجا سؤالی پیش می‌آید، و آن این است که، چرا بعد از جمله: <span class="aya" rel="3_16" data-words="6-8">فاغفر لنا ذنوبنا</span> جمله: <span class="aya" rel="3_16" data-words="9-12">و قنا عذاب النار</span> را اضافه کردند؟ با اینکه بعد از مغفرت دیگر آتشی نمی‌ماند؟. </p> <p>جواب این است که: خیر، مغفرت مستلزم تخلص از عذاب نیست به این معنا که نگهداری از عذاب آتش هم فضلی جداگانه از ناحیه خدا است، که به هر یک از بندگانش       <code class="page" rel="3,175"/> بخواهد می‌دهد. و یا به نعیم بهشت متنعم می‌کند. </p> <p>برای اینکه ایمان به خدا و اطاعت از او، بنده را طلبکار از خدا نمی‌کند، تا خدا به عنوان پرداخت حق، او را از عذاب آتش پناه دهد، و یا به نعمت بهشت برساند، زیرا ایمان و اطاعت هم یکی از نعمت‌هایی است که خدا به بنده‌اش داده، و بلکه بزرگترین نعمت او است، و بنده از ناحیه خودش چیزی را مالک نیست، و حقی بر خدا ندارد، مگر آن حقی را که خود خدا به عهده خود گرفته، و یکی از آن حقوق همین است که اگر ایمان آوردند، ایشان را بیامرزد، و یکی دیگر اینکه از عذاب محفوظشان بدارد، هم چنان که فرموده: <span class="aya" rel="46_31" data-words="6-17">و آمنوا به یغفر لکم من ذنوبکم و یجرکم من عذاب ألیم</span><span class="footnote" rel="1" title="به او ایمان آوردید، تا پاره‌ای از گناهان شما را بیامرزد، و از عذاب الیم پناهتان دهد سوره احقاف، آیه ۳۱">*</span>. و چه بسا از بعضی از آیات استفاده شود که نگهداری از عذاب آتش، همان مغفرت و جنت باشد، نه چیز دیگر، مانند آیه: <span class="aya" rel="61_10-12" data-words="5-46">هل أدلکم علی تجارة تنجیکم من عذاب ألیم، تؤمنون بالله و رسوله، و تجاهدون فی سبیل الله، بأموالکم و أنفسکم ذلکم خیر لکم إن کنتم تعلمون، یغفر لکم ذنوبکم، و یدخلکم جنات تجری من تحتها الأنهار، و مساکن طیبة فی جنات عدن</span><span class="footnote" rel="2" title="آیا شما را به تجارتی راهنمایی بکنم که سودش این باشد که شما را از عذاب الیم نجات دهد؟ آن تجارت این است که به خدا و رسولش ایمان آورده، و در راه خدا با مال و جانتان مجاهده کنید، این برای شما بهتر بود اگر می‌دانستید برای اینکه گناهان شما را می‌آمرزد و به بهشتهایی که نهرها در زیر آن روان است، داخلتان می‌کند، قصرهایی نیکو در بهشت‌های عدن سوره صف، آیه ۱۲">*</span>. </p> <p>چون در دو آیه اخیر آنچه را در آیه اول به اجمال گذرانده بود، تفصیل می‌دهد، در آیه اول به طور اجمال فرموده بود: آیا شما را به تجارتی راهنمایی کنم که چنین و چنان... و در دو آیه بعدش بیان می‌کند: که سود آن تجارت چیست، و این خود معنایی دقیق است که به زودی در موردی مناسب ان شاء اللَّه شرحش می‌دهیم. </p> <p><code class="aya" rel="3_17"/> <span class="aya" rel="3_17" data-words="1-3">الصابرین و الصادقین...</span> </p><h3> <span class="title" rel="3_16 3_17 3_10 3_11 3_12 3_13 3_14 3_15 3_18">پنج خصلت برای متقین</span> </h3> <p> در این آیه ایشان را به داشتن پنج خصلت ممتاز توصیف کرده، که تقوای هیچ متقی خالی از آنها نیست. </p> <p>1-صبر، و اینکه این صفت اول ذکر شده به خاطر این است که مقدم بر خصلت‌های دیگر است، البته از آنجایی که در آیه، صبر را مطلق آورده، شامل همه صبرهای دیگر هم     <code class="page" rel="3,176"/> می‌شود: <em>صبر بر اطاعت</em> ، صبر بر ترک معصیت <em>، </em> صبر بر مصیبت . </p> <p>2-صدق و صدق هر چند حقیقتش به حسب تحلیل عبارت است از مطابق بودن ظاهر گفتار و کردار آدمی با باطنش، و لیکن اگر کلمه نامبرده را به این معنا بگیریم شامل تمامی فضائل می‌شود، دیگر حاجت نبود صابرین و قانتین و آن دیگر صفات را ذکر کند، پس قطعا این معنای تحلیلی منظور نبوده، در نتیجه باید گفت که مراد از آن همان راستگویی است و بس (و خدا داناتر است). </p> <p>و <span class="phrase">کلمه <em>قنوت</em> به معنای خضوع برای خدای سبحان است، که شامل عبادات و اقسام اطاعت‌ها می‌شود، و کلمه <em>انفاق</em> که <em rel="fa_3_17_7-7" data-sentence="119:65">منفقین</em> اسم فاعل از آن است، عبارت است ازدادن مال به کسی که مستحق آن است.</span> </p> <p><span class="phrase">منظور از کلمه: <em rel="fa_3_16_6-6" data-sentence="15:162">استغفار</em> در سحرها نماز شب و استغفار در آن است، و روایات وارده، استغفار در اسحار را به نماز شب، و استغفار در قنوت آخرینش که همان یک رکعت  <em>وتر</em> است تفسیر نموده‌اند.</span> </p> <p>خدای تعالی در سوره مزمل، آیه 19 و سوره دهر آیه 29 بعد از یادآوری قیام در شب و تهجد و عبادت در آن استغفار را، راه انسانها به سوی پروردگارشان خوانده، و فرموده: <span class="aya" rel="73_19" data-words="1-9">إن هذه تذکرة، فمن شاء اتخذ إلی ربه سبیلا</span><span class="footnote" rel="1" title="به درستی لزوم استغفار و یادآوری آن به شما برای این است که هر کس بخواهد راهی به سوی پروردگار خود بگیرد">*</span>. </p> <p><code class="aya" rel="3_18"/> <span class="aya" rel="3_18" data-words="1-14">شهد الله أنه لا إله إلا هو، و الملائکة، و أولوا العلم قائما بالقسط</span> <span class="phrase">کلمه <em rel="fa_3_18_1-1" data-sentence="5:581">شهادت</em> در اصل به معنای معاینه یعنی به چشم خود دیدن، و یا به گوش خود شنیدن، و یا با سایر حواس خود حس کردن بوده است، ولی در ادای شهادت نیز استعمال شده، مثلا در باره کسی که در محضر قاضی می‌گوید (من دیدم که فلانی آن دیگری را زد، و یا شنیدم که چنین گفت، و امثال اینها) می‌گویند در محضر قاضی شهادت داد، و به تدریج در اثر کثرت استعمال در هر دو معنا، مشترک در هر دو معنا شد، به طوری که اگر قرینه‌ای در کلام نباشد، شنونده از گوینده می‌پرسد: منظورت از شهادت، تحمل آن است، و یا ادای آن، و این بدان عنایت است که هر دو یک غرض را ایفا می‌کنند، چون آن کسی که شهادت را تحمل می‌کند، برای ادا تحمل می‌کند.</span> </p> <p>ساده‌تر بگویم: اگر دیده‌ها و شنیده‌های خود را حفظ می‌کند، برای این حفظ می‌کند که حق و واقع در اثر نزاع، یا اعمال قدرت، و یا فراموشی و یا در خفا واقع شدن واقعه، دچار   <code class="page" rel="3,177"/> بطلان نگردد، پس به این عنایت، تحمل شهادت و ادای آن هر دو شهادت است، یعنی هر دو حق را حفظ و اقامه می‌کنند، و قسط و عدالت را به پا می‌دارند. </p> <p>و از آنجایی که آیات قبل، یعنی از جمله: <span class="aya" rel="3_10" data-words="1-6">إن الذین کفروا لن تغنی عنهم</span>... تا جمله: <span class="aya" rel="3_17" data-words="8-10">و المستغفرین بالأسحار</span> در مقام بیان این نکته بود که خدای سبحان شریک در عبادت ندارد، و چیزی از او بی‌نیاز نیست، و آنچه را که انسانها بی‌نیاز کننده از خدایش می‌پندارند، و به همین خیال باطل به آن اعتماد می‌کنند، چیزی به جز گول زنک، و وسیله زندگی دنیا، و وسیله به دست آوردن مایه زندگی آخرت نیست، و به جز از راه تقوا نمی‌توان زندگی دنیا را مایه حیات آخرت کرد، به عبارت دیگر می‌فرمود: این نعمت‌هایی که انسان تمایل به آن دارد و مشترک میان مؤمن و کافر است، در آخرت مختص به مؤمن است، لذا در آیه مورد بحث اقامه شهادت کرد بر اینکه آنچه در این آیات فرموده همه حق است، و نباید در آن تردید کرد. </p> <p>و با اینکه شاهد خود خدای عز اسمه است، شهادت داد بر اینکه او معبودی است که جز او معبودی نیست، و چون به غیر او معبودی نیست، پس احدی نیست که جای او را بگیرد، و خلق را از او بی‌نیاز کند، نه مال، نه فرزند، و نه هیچ یک، از زینت‌های دیگر دنیا، و نه هیچ سببی از اسباب، برای اینکه اگر یکی از این نامبردگان چنین خاصیتی داشته باشد، و بتواند ما را از خدا بی‌نیاز سازد، قهرا در مقابل خدای تعالی معبود دیگری خواهد بود، و یا اگر خود، معبودی نباشد قطعا به معبود دیگری تکیه خواهد داشت، و آیه شریفه با جمله: <span class="aya" rel="3_18" data-words="4-7">لا إله إلا هو</span> این معنا را نفی کرد. </p> <p>خدای تعالی در حالی این شهادت را می‌دهد که در فعلش قائم به قسط، و در خلقش حاکم به عدل است، چون امر عالم را از راه خلقت اسباب قبل از مسببات و برقرار کردن روابط بین این دو سلسله تدبیر کرده، و همه را در راه بازگشت به سوی خودش قرار داده، تا با تلاش و تکامل و پشت سر هم به سویش برگردند و در مسیر این هدف نعمت‌هایی قرار داده، تا انسان هم در مسیرش، و هم در هدفش یعنی در دنیایش و هم در آخرتش از آن نعمت‌ها استفاده کند، البته در دنیا برای آخرتش استفاده کند، نه اینکه در دنیا بر آنها رکون و اعتماد نموده، بر سر آن نعمت‌ها از سیر باز ایستد، پس خدایی به این معنا شهادت می‌دهد که خود شاهدی عادل است. </p> <h3> <span class="title" rel="3_18 3_10 3_11 3_12 3_13 3_14 3_15 3_16 3_17">توضیحی در باره رابطه بین عادل بودن خدای سبحان و شهادت او به وحدانیت خودش</span> </h3> <p> یکی از لطائف این آیه آن است که، عدالت خدا بر عدالت او و بر یگانگیش در الوهیت، شهادت می‌دهد و معنایش این است که عدالت او خودش بنفسه ثابت است، و وحدانیت او را هم اثبات می‌کند. <code class="page" rel="3,178"/>توضیح اینکه: ما انسانها اگر عدالت را در شاهد، معتبر می‌دانیم برای این است که شاهد همواره ملازم بر صراط مستقیم و صراط فطرت باشد، به دو سوی انحرافی <em>افراط</em>  و <em>تفریط</em> منحرف نشود، و فعل خود را که همان شهادت است در غیر موضع به کار نبرد، و در نتیجه شهادتش خالی از دروغ و زور باشد، پس ملازم صدق بودن، و بر طبق فطرت راه پیمودن باعث عدالت آدمی می‌شود، پس خود نظام حاکم بر عالم و نظامی که در بین اجزای عالم است، و همه فعل خدایند، محض عدالت است. </p> <p>تکرار می‌کنیم وقتی رفتار ما بر طبق نظام فطرت، ما را عادل می‌کند، خود نظام که همان فعل خدا است عین عدالت است، و اگر احیانا به حوادثی بر می‌خوریم که خوش‌آیند ما نیست، و یا بر خلاف میل و طمع ما است، و به دنبالش اعتراض سر داده، در مورد آن حادثه مناقشه می‌کنیم، حقیقتش این است که ما در اعتراض و مناقشه خود چیزهایی می‌گوئیم که از عقل ما تراوش می‌کند، و یا غرائز ما متمایل به آن است، و معلوم است که حکم عقل ما، و تمایل غرائز ما نیز از نظام عالم گرفته شده، ولی وقتی به بحث می‌پردازیم، و به سبب حادثه پی می‌بریم، شبهه ما زائل می‌شود، و اگر نتوانیم به سبب حادثه پی ببریم، حد اقل به جهل خود پی می‌بریم، پس آنچه در دست ما است <em>جهل به سبب</em> است، نه <em>علم به نبود سبب</em> ، پس نظام جهان هستی (که عین فعل خدای سبحان است)، عین عدالت است (دقت فرمائید). </p> <p>و اگر در این میان معبودی باشد که جای خدا را پر کند، و ما را در موردی از خدا بی‌نیاز سازد، قطعا نظام عالم نمی‌توانست عادل به طور مطلق باشد، بلکه نظام هر اله بالنسبه به خودش، و در دایره قضا و علمش عادل بود. </p> <p>و کوتاه سخن اینکه خدای سبحان که شاهدی است عادل، شهادت می‌دهد بر اینکه معبودی جز او نیست، این شهادت را همانطور که گفتیم با فعل خودش که همان نظام عالم است ادا می‌کند، و به طوری که از ظاهر آیه مورد بحث بر می‌آید با قول خودش هم ادا کرده، و فرموده: <span class="aya" rel="3_18" data-words="1-7">شهد الله أنه لا إله إلا هو</span>. </p> <p>پس آیه مورد بحث در مشتمل بودنش بر، شهادت خدا بر یکتایی خود، نظیر آیه شریفه زیر است، که می‌فرماید: <span class="aya" rel="4_166" data-words="1-15">لکن الله یشهد بما أنزل إلیک، أنزله بعلمه، و الملائکة یشهدون، و کفی بالله شهیدا</span><span class="footnote" rel="1" title="لیکن خدا بدانچه بر تو نازل کرده شهادت می‌دهد، چون آن را به علم خودش نازل کرده، ملائکه هم گواهی می‌دهند، و خدا در شهادت کافی است سوره نساء آیه ۱۶۶">*</span>. </p> <p>و اما اینکه در آیه مورد بحث فرموده: ملائکه هم شهادت می‌دهند بر اینکه معبودی جز   <code class="page" rel="3,179"/> خدا نیست ، توجیهش این است که خدای تعالی در آیات مکی که قبل از این آیات نازل شده، خبر داده به اینکه فرشتگان، بندگان محترم خدایند، و او را در آنچه دستور می‌دهد نافرمانی نمی‌کنند، و هر چه می‌کنند به امر او است او را تسبیح نموده و در تسبیح خود شهادت می‌دهند به اینکه معبودی جز او نیست. </p> <p>اینک آن آیات: <span class="aya" rel="21_26-27" data-words="7-16">بل عباد مکرمون، لا یسبقونه بالقول و هم بأمره یعملون</span><span class="footnote" rel="1" title="سوره انبیاء آیه ۲۷">*</span> <span class="aya" rel="42_5" data-words="6-10">و الملائکة یسبحون بحمد ربهم</span><span class="footnote" rel="2" title="سوره شوری آیه ۵">*</span>. </p> <p>در آیه مورد بحث می‌فرماید: صاحبان علم شهادت می‌دهند به اینکه جز او معبودی نیست ، برای اینکه هر صاحب علمی از آیات آفاقی و انفسی خدا، یکتایی خدا را به یقین درک می‌کند، زیرا این آیات تمام مشاعرشان را پر می‌کند، و در عقول آنان رسوخ می‌نماید. </p> <p>از آنچه گفته شد چند نکته روشن گردید: اول اینکه: مراد از شهادت به طوری که از ظاهر آیه شریفه بر می‌آید شهادت <em>قولی</em>  است نه <em>عملی</em> ، هر چند که شهادت عملی خدا بر یکتایی و عدالتش نیز در جای خود صحیح و حق است، چون عالم وجود با نظام واحدش شهادت می‌دهد بر اینکه معبودی واحد دارد، و با تمامی جزء جزء وجودش که همان اعیان موجودات است شهادت می‌دهد که اگر معبودی غیر از او بود نظامی چنین متصل و به هم پیوسته نمی‌داشت. </p> <p><span class="phrase">دوم اینکه: جمله: <span class="aya" rel="3_18" data-words="13-14">قائما بالقسط</span> حال از فاعل <em rel="fa_3_18_1-2" data-sentence="97:78">شهد اللَّه</em> یعنی حال از <em>اللَّه</em>  است، و عامل در این حال هم جمله <em rel="fa_3_18_1-1" data-sentence="217:5">شهد</em> است.</span> </p> <p>و به عبارتی روشن‌تر اینکه <em>قیام خدا به قسط</em> آن چیزی نیست که خدا و ملائکه و اولوا العلم بر آن شهادت داده‌اند، بلکه چگونگی و حالت شهادت دادن خدا را می‌رساند و معنایش این است که خدا در حالی که قائم به قسط است شهادت می‌دهد بر اینکه معبودی به جز او نیست، و ملائکه و اولوا العلم هم همین شهادت را می‌دهند، دلیل ما بر این معنا ظاهر آیه است که بین جمله: <span class="aya" rel="3_18" data-words="4-7">لا إله إلا هو</span> و جمله: <span class="aya" rel="3_18" data-words="13-14">قائما بالقسط</span> جدایی انداخته، و بین دو جمله، کلمات‌ <span class="aya" rel="3_18" data-words="8-12">و الملائکة و أولوا العلم</span> را آورده، و اگر مساله قیام به قسط هم از اجزای شهادت بود جا داشت که بفرماید، شهد اللَّه انه لا اله الا هو، قائما بالقسط و الملائکة... . </p> <p>از اینجا روشن می‌شود اینکه جمعی از مفسرین در تفسیر آیه، شهادت را شهادت     <code class="page" rel="3,180"/> عملی، و قیام به قسط را هم جزء شهادت گرفته‌اند، اینان از دو جهت خطا رفته‌اند، خواننده می‌تواند با مراجعه بدانچه گفته‌اند به این اشکال متوجه شود. </p> <p>و از این اشکال بدتر، اشکال بر مفسری است که گفته: حمل شهادت، بر شهادت قولی، مستلزم آن است که مساله توحید را مستند به <em>نقل</em> بدانیم نه <em>عقل</em> ، آن وقت ناگزیریم برای اثبات حجت و اعتبار نقل، مساله وحی را اثبات کنیم، زیرا این شهادت را قرآن داده و تا اثبات نکنیم که قرآن وحی است، این دلیل نقلی اعتبار نمی‌یابد، و این خود بیانی است دوری. </p> <h3> <span class="title" rel="3_18 3_10 3_11 3_12 3_13 3_14 3_15 3_16 3_17">پاسخ به سخن بعضی از مفسرین که گفته‌اند مراد از شهادت دادن خدا، شهادت قولی نیست</span> </h3> <p> و به خاطر همین اشکال بعضی از مفسرین گفته‌اند: منظور از شهادت دادن خدا یک معنای استعاره‌ای و ادعایی است، به این معنا که ادعا شود تمامی آنچه خدا خلق کرده، با وحدت حاجت و نظام متصل خود دلالت می‌کند بر وحدت صانعش، و این دلالت خود نوعی سخن گفتن است، و خدا با چنین نظامی به یکتایی خود شهادت می‌دهد، و با همین ادعا ملائکه هم با اطاعتشان، و اولوا العلم از افراد انسان هم با مشاهداتشان، آیات و نشانه‌های یکتایی خدا را در حقیقت بر وحدانیت او شهادت می‌دهند. جواب از این سخنان این است که اینان در سخن خود خلط و مغالطه کرده‌اند، چون اینکه دانشمندان گفته‌اند دلیل نقلی قابل اعتماد نیست، در خصوص مواردی است که عقل و یا حس ناقل در آن راه داشته باشد،  (در این صورت است که شنونده به آن اعتماد نمی‌کند، زیرا احتمال می‌دهد عقل و یا حس ناقل خطا رفته باشد)، و مخصوصا در مسائلی که تنها علم راهگشا است به چنین دلیلی اعتماد نمی‌شود، اما اگر فرض کردیم یک دلیل نقلی افاده علم کرد، علمی که دلیل عقلی هم همان را افاده می‌کند، و یا علمی قوی‌تر از علم عقلی می‌آورد، در آن صورت دلیل عقلی هم مانند نقلی معتبر و یا از آن معتبرتر خواهد بود، هم چنان که می‌بینیم همه مردم دلیل <em>نقلی متواتر</em> را از دلیل <em>عقلی</em> معتبرتر می‌شمارند، و مضمون آن را از مضمونی که برهان عقلی بر آن اقامه شده باشد صادق‌تر و روشن‌تر می‌دانند، هر چند که مقدمات آن برهان نظری، یقینی باشد، و نتیجه‌ای یقینی هم بدهد. </p> <p>پس اگر شاهدی را فرض کنیم که احتمال دروغگویی در او نمی‌رود، و برهان صریح افاده کرد که ممکن نیست خلاف واقع نیز بگوید، شهادت چنین شاهدی همان یقین را می‌آورد، که یک برهان یقینی می‌آورد، و خدای سبحان چنین شاهدی است، چون او کسی است که نقص و باطل در او راه ندارد، و در حق او دروغگویی تصور نمی‌شود، پس شهادت او بر وحدانیت خودش شهادتی است حق، هم چنان که خبر دادنش از شهادت ملائکه و اولوا العلم<code class="page" rel="3,181"/> شهادت آنان را به طور یقین اثبات می‌کند، پس اینکه گفتند: شهادت مورد نظر آیه، شهادت کلامی نیست، زیرا اگر باشد چنین و چنان می‌شود ، مغالطه‌ای بیش نیست. </p> <p>علاوه بر اینکه مشرکین که این شهادت علیه آنان است، اگر اصنام و ارباب اصنامی به عنوان شریک خدا اثبات می‌کردند، به عنوان شفیع در درگاه خدا، و وسائطی بین او و خلقش اثبات می‌کردند، هم چنان که قرآن از ایشان حکایت کرده که گفتند: <span class="aya" rel="39_3" data-words="11-17">ما نعبدهم إلا لیقربونا إلی الله زلفی</span><span class="footnote" rel="1" title="سوره زمر آیه ۳">*</span>، و حتی آنهایی هم که به شرک خفی برای خدا شریک می‌گیرند، مثلا در نماز و روزه خود هوای نفس، و یا اطاعت ما فوق، و یا مال، و اولاد، را هم دخالت می‌دهند، در حقیقت به سببی که خدا آن را سبب قرار داده تمسک می‌کنند، و وقتی به آن سبب دست می‌یابند آن را سببی مستقل در تاثیر می‌پندارند، و خلاصه سخن اینکه هر شریکی که برای خدا می‌پندارند زبان حالشان در این شریک گرفتن این است که ما اینها را عبادت می‌کنیم نه اینکه واقعا شریکند و وقتی خدای تعالی شهادت داد که او برای خود شریکی نگرفته، دعوی مشرکین باطل می‌شود، که عین همین بیان ما را، آیه شریفه زیر آورده که می‌فرماید: <span class="aya" rel="10_18" data-words="18-30">قل أ تنبئون الله بما لا یعلم فی السماوات و لا فی الأرض</span>.<span class="footnote" rel="2" title="و بگو آیا به خدا از چیزی خبر می‌دهید که خود او چنان چیزی سراغ ندارد، نه در آسمانها و نه در زمین سوره یونس آیه ۱۸">*</span> زیرا همین که خدای تعالی بفرماید: من هیچ شریکی برای خود سراغ ندارم، دعوی مدعیان شرک، خود به خود باطل می‌شود، چون قبلا ثابت شده که هیچ چیزی در آسمانها و زمین بر خدا پوشیده نیست. </p> <p>و در حقیقت این شهادت خدا نیز مانند سایر اخبار، خبری است که از مصدر ربوبی و عظمت خدا صادر شده، مثل این خبر که می‌فرماید: <span class="aya" rel="10_18" data-words="31-35">سبحانه و تعالی عما یشرکون</span>.<span class="footnote" rel="3" title="او منزه و بلند مرتبه‌تر از این شرک‌هایی است که آنان مرتکب می‌شوند سوره یونس آیه ۱۸">*</span> و امثال این آیات که خبری است از ناحیه خدا، چیزی که هست در این خبر انطباق معنای شهادت بر آن نیز ملاحظه شده، چون خبری است که در مورد دعوی آمده، و آورنده آن قائم به قسط است، و شهادت هم چیزی به جز خبر عادل، در مورد دعوی نیست. </p> <p>پس اگر در آیه تعبیر به شهادت را آورده، تفنن در کلام است، در نتیجه برگشت معنای آیه به این است که اگر در عالم هستی اربابی غیر خدا مؤثر در خلقت و تدبیر بود، و شرکا و یا شفیعانی وجود داشت، خدای تعالی او را می‌شناخت، و به وجودش شهادت می‌داد، ولی او خبر داده که برای خود هیچ شریکی سراغ ندارد. </p> <p>       <code class="page" rel="3,182"/> پس معلوم می‌شود هیچ شریکی برای او نیست، و نیز اگر چنین شریکی وجود می‌داشت ملائکه هم او را می‌شناختند، و به وجود او اعتراف می‌کردند، چون ملائکه واسطه‌های خدا و خلقند امر خدا را در خلقت و تدبیر اجرا می‌کنند، ولی ملائکه شهادت به نبودن شریک داده، پس شریکی برای خدا نیست، و نیز اگر شریکی می‌بود اولوا العلم به وجود او آگاه می‌شدند، و شهادت می‌دادند، ولی می‌بینیم که ایشان هم در اثر مشاهده آیات آفاقی و أنفسی شهادت داده‌اند به اینکه برای خدا هیچ شریکی نیست. </p> <p>پس کلام در آیه مورد بحث به این می‌ماند که بگوییم: اگر در فلان کشور غیر از فلان پادشاه که او را می‌شناسیم پادشاهی دیگر مؤثر در شؤون مملکتی و اداره امور آن وجود می‌داشت، پادشاه معروف هم او را می‌شناخت، چون محال است در یک کشور دو تا پادشاه حکومت بکنند، و از وجود یکدیگر هیچ اطلاعی نداشته باشند، و نیز اگر وجود می‌داشت قوه مجریه مملکت یعنی وزرا که واسطه بین تخت سلطنت و مرکز فرماندهی و بین افراد رعیتند خبردار می‌شدند، برای اینکه وزرا حامل پیامها و اوامر سلطان، و مجری احکام اویند و قهرا در بین احکامی که در دست دارند احکامی هم از پادشاه دوم می‌دیدند، و نیز اگر پادشاهی دیگر وجود می‌داشت عقلای مملکت که فرمانبران أوامر و پیمانهای سلطان هستند، و در مملکت سلطان زندگی می‌کنند، قطعا از وجود پادشاه دوم خبردار می‌شدند، و لیکن نه خود پادشاه از وجود پادشاه دوم اطلاع دارد، نه وزرا، و نه عقلای مملکت . </p> <p> <span class="aya" rel="3_18" data-words="15-20">لا إله إلا هو العزیز الحکیم</span> این جمله نظیر جمله معترضه‌ای است که به منظور احقاق حقی که در وسط کلام پیش آمده ذکر گردیده، تا آن حق فوت نشود، پس جمله نامبرده مقصود اصلی نیست، و اما آن حقی که پیش آمده عبارت است از حق تعظیم خدا، چون یکی از ادب‌ها که همواره کلام خدای تعالی رعایتش می‌کند این است که هر جا نامی از خدا برده می‌شود، و موردی است که شنونده از صفات افعال خدا چیزی تصور می‌کند که لایق به ساحت مقدس او نیست، بلافاصله در همانجا آن تصور را دفع می‌کند، نظیر آیه شریفه: <span class="aya" rel="10_68" data-words="1-5">قالوا اتخذ الله ولدا سبحانه</span><span class="footnote" rel="1" title="سوره یونس آیه ۶۸">*</span>، که چون سخن از فرزند گرفتن خدا بود، قبل از هر چیز کلمه <em>سبحانه</em> را آورد، و به وجهی نظیر آیه: <span class="aya" rel="5_64" data-words="1-8">و قالت الیهود ید الله مغلولة، غلت أیدیهم</span><span class="footnote" rel="2" title="سوره مائده آیه ۶۴">*</span>، بعد از نقل سخن یهود که گفتند دست خدا بسته است، بلافاصله فرمود: بسته باد دست آنان . </p> <p>     <code class="page" rel="3,183"/> کوتاه سخن اینکه آیه مورد بحث از آنجا که اولش مشتمل بر شهادت خدا و ملائکه و اولوا العلم بر نفی شریک بود، جای آن بود که ناقل این شهادت که خود خداست، و نیز شنونده آن، خدا را از داشتن شریک منزه بدارد، و بگوید: <em>لا اله الا هو</em> نظیر آنکه در داستان تهمت به عایشه فرمود: <span class="aya" rel="24_16" data-words="1-16">و لو لا إذ سمعتموه، قلتم ما یکون لنا أن نتکلم بهذا، سبحانک هذا بهتان عظیم</span><span class="footnote" rel="1" title="و چرا وقتی آن تهمت را شنیدید نگفتید: ما را نمی‌سزد که چنین سخنی را بازگو کنیم، منزه است خدا، این بهتانی است عظیم سوره نور آیه ۱۶">*</span>. </p> <p>چون خدا این حق را به گردن مسلمانان داشت وقتی بهتانی می‌شنوند و می‌خواهند متهم را تبرئه کنند نخست خدا را منزه بدارند، لذا گلایه فرموده که چرا قبل از تبرئه عایشه، خدا را منزه نداشتید، با اینکه خدا سزاوارترین کس است که تنزیهش را واجب بدانند. </p> <p><span class="phrase">پس زمینه جمله: <span class="aya" rel="3_18" data-words="15-20">لا إله إلا هو العزیز الحکیم</span> زمینه ثناخوانی بر خدای تعالی است، تا حق تعظیم او به دست آید، و به همین جهت جمله را با دو نام <em rel="fa_3_18_19-19" data-sentence="191:511">عزیز</em> و <em rel="fa_3_18_20-20" data-sentence="251:495">حکیم</em>  تمام کرد، و اگر نتیجه‌ای از مساله شهادت بود، جا داشت جمله را با دو وصف <em>واحد</em> و  <em>قائم</em> به قسط تمام کند، پس خواسته است بفرماید: در جایی که سخن از شهادت خدا بر یگانگیش می‌رود، سزاوارترین ثنای بر او، باز همان یگانگی او است، چون او یگانه در عزت است، یعنی ساحتش مانع از آن است که با وجود شریکی در الوهیت، ذلت شریک داشتن را بپذیرد، و نیز او یگانه در حکمت است و ساحتش مانع از آن است که اغیار، امر او را در خلق و تدبیر، نقض کنند و یا نظامی را که او در عالم برقرار نموده به تباهی کشانند.</span> </p> <p><span class="phrase">پس آنچه گذشت جواب از این سؤال بود که چرا جمله‌ <span class="aya" rel="3_18" data-words="4-7">لا إله إلا هو</span> تکرار شده و اینکه به چه مناسبت آیه شریفه به دو نام <em rel="fa_3_18_19-19" data-sentence="165:54">عزیز</em> و <em rel="fa_3_18_20-20" data-sentence="224:38">حکیم</em> ختم گردیده معلوم شد (و خدا دانا است).</span> </p> <h3>بحث روایتی‌ <span class="title" rel="3_14 3_12 3_16 3_10 3_11 3_13 3_15 3_17 3_18"> (در ذیل آیات گذشته) </span> </h3> <p> در مجمع البیان<span class="footnote" rel="2" title="مجمع البیان ج ۲ ص ۴۱۳ ط تهران">*</span> ذیل آیه: <span class="aya" rel="3_12" data-words="1-4">قل للذین کفروا ستغلبون...</span> آمده است که محمد بن     <code class="page" rel="3,184"/> اسحاق از رجال خود نقل کرده که وقتی رسول خدا (ص) در جنگ بدر با کفار قریش برخورد نمود، و فاتحانه به مدینه برگشت، یهودیان مدینه را در بازار قینقاع جمع کرد، و فرمود: ای گروه یهود!بر حذر باشید، از اینکه خداوند شما را به همان سرنوشتی دچار کند که قریش را در بدر دچار کرد، و قبل از آنکه بر سرتان بیاید آنچه بر سر آنان آمد اسلام را بپذیرید، چون شما می‌دانید که من پیامبری مرسلم، و نشانه‌های نبوت مرا در کتب خود دیده‌اید ، یهودیان گفتند: ای محمد اگر در جنگ بدر بر قریش فایق شدی مغرور مشو، زیرا با مردمی روبرو شدی که از آداب جنگ چیزی نمی‌دانستند، نتیجتا تو بر آنان غلبه کردی، و اما اگر روزی ما با تو به قتال برخیزیم آن وقت خواهی فهمید که ما مرد کارزاریم ، به دنبال این جریان آیه بالا نازل شد. </p> <p>مؤلف: این روایت را در المنثور<span class="footnote" rel="1" title="در المنثور ج ۱ ص ۹">*</span> هم از ابن اسحاق، و ابن جریر، و بیهقی در کتاب  (دلائل)، از ابن عباس آورده‌اند، و قریب به این مضمون را قمی<span class="footnote" rel="2" title="تفسیر قمی ج ۱ ص ۹۷">*</span> در تفسیر خود نقل کرده و لیکن خواننده گرامی توجه فرمود که سیاق آیات مورد بحث، با این نظریه که در باره یهود نازل شده باشد آن طور که باید نمی‌سازد، و مناسب‌تر با سیاق این است که بگوئیم، این آیات بعد از جنگ احد نازل شده (و خدا داناتر است). </p> <p>و در کافی<span class="footnote" rel="3" title="کافی ج ۵ ص ۳۲۱ ح ۱۰">*</span>، و تفسیر عیاشی<span class="footnote" rel="4" title="تفسیر عیاشی ج ۱ ص ۱۶۴ ح ۱۰">*</span> از امام صادق (ع) روایت شده که امام صادق  (ع) فرمود: مردم در دنیا و آخرت از هیچ لذتی بهره نمی‌برند، که لذیذتر از زنان باشد، و این کلام خداست، آنجا که می‌فرماید: <span class="aya" rel="3_14" data-words="1-8">زین للناس حب الشهوات من النساء و البنین ...</span> آن گاه فرمود: اهل بهشت هم از هیچ لذتی به قدر لذت نکاح لذت نمی‌برند، نه خوردنی‌ها و نه نوشیدنیها . </p> <p>مؤلف: امام (ع) این معنا را از ترتیبی که در آیه شریفه است استفاده کرده، چون در آیه حب زنان را مقدم و جلوتر از سایر لذائذ ذکر کرده، و آن گاه این شهوات را متاع دنیا خوانده، و فرمود: که شهوات بهشت بهتر از شهوات دنیا است. </p> <p>و منظور امام (ع) از اینکه لذت نکاح را بالاترین لذائذ معرفی نموده، و لذیذترین لذائذ را منحصر در آن کرده، انحصار نسبی بوده، خواسته است بفرماید: لذت نکاح         <code class="page" rel="3,185"/> نسبت به لذات سایر شهوات بدنی بزرگترین لذت است و اما غیر این سنخ لذات، خارج از مورد کلام آن حضرت است و شامل لذت بردن آدمی از نعمت هستی خود، و یا لذتی که یکی از اولیای خدا از تقرب به خدا، و مشاهده آیات کبرای او، و لطائف رضوان او و اکرام او، و سایر لذائذی از این قبیل، نمی‌شود، براهین علمی هم قائم است بر اینکه عظیم‌ترین لذائذ، لذت هر موجودی است از وجود خودش، و براهین علمی دیگری اقامه شده است بر اینکه: التذاذ هر موجودی به وجود پروردگارش، عظیم‌تر است از التذاذی که از هستی خود می‌برد . </p> <p>و در این میان روایات دیگری هست که دلالت دارد بر اینکه التذاذ بنده از حضور و قرب خدا، در نظرش از هر لذت دیگری بزرگتر است. </p> <p>در کتاب کافی<span class="footnote" rel="1" title="کافی ج ۱ ص ۳۰ ح ۶">*</span> از امام باقر (ع) نقل کرده که فرمود: علی بن الحسین  (ع) می‌فرمود: یک آیه از قرآن، کشته شدن و سرعت مرگ در ما (اهل بیت) را برایم گوارا می‌سازد و آن آیه: <span class="aya" rel="13_41" data-words="1-10">أ و لم یروا أنا نأتی الأرض ننقصها من أطرافها</span><span class="footnote" rel="2" title="سوره رعد آیه ۴۱">*</span> است، که مراد از نقص اطراف، مرگ علما است، و از آن برمی‌آید که خدای تعالی هر وقت نظری به زمین بیفکند، اهل دنیا و ماده‌پرستان را با مرگ علما عذاب، و علما را با بردن به درگاه خود به عالیترین لذات متنعم می‌سازد، و به زودی روایاتی در موارد مناسب در طول این کتاب از نظر خواننده خواهد گذشت. </p> <p>در مجمع البیان در ذیل جمله: <span class="aya" rel="3_14" data-words="10-11">القناطیر المقنطرة</span> از امام باقر و امام صادق  (ع) روایت آورده که فرمودند <em>کلمه</em> قنطار به معنای پوستی از گاو است که پر از طلا کرده باشند<span class="footnote" rel="3" title="مجمع البیان ج ۲ ص ۴۱۷ ط تهران">*</span>. </p> <p>و در تفسیر قمی از امام (ع) نقل کرده که فرمود: منظور از (خیل مسومه) اسبان چریده چاق است<span class="footnote" rel="4" title="تفسیر قمی ج ۱ ص ۹۷">*</span>. </p> <p>در کتاب فقیه<span class="footnote" rel="5" title="فقیه ج ۱ ص ۳۰۹ ح ۴">*</span> و کتاب خصال<span class="footnote" rel="6" title="خصال ص ۵۸۱ ح ۳">*</span> از امام صادق (ع) روایت آورده‌اند که فرمود هر کس در نماز و ترش که آخرین رکعت نماز شب است، هفتاد بار در حال ایستاده             <code class="page" rel="3,186"/> بگوید: استغفر اللَّه و اتوب الیه و تا یک سال این عمل را ادامه دهد خدای تعالی او را در درگاه خود از مصادیق مستغفرین بالاسحار به حساب آورده و آمرزش خدای تعالی برایش حتمی خواهد شد. </p> <p>مؤلف: این معنا در روایاتی<span class="footnote" rel="1" title="فقیه ج ۱ ص ۳۰۹ ح ۵ و اخرج ابن جریر الدر المنثور ج ۲ ص ۱۱">*</span> دیگر از ائمه اهل بیت (ع) آمده و یکی از سنن رسول خدا (ص) است که از آن جناب ترک نمی‌شده است، و قریب به همین معنا در <em>در المنثور</em><span class="footnote" rel="2" title="الدر المنثور ج ۲ ص ۱۲">*</span> از ابن جریر، از جعفر بن محمد، نقل شده، که فرمود: هر کس پاسی از شب نماز بگزارد، و در آخر شب هفتاد بار استغفار کند، از مستغفرین نوشته می‌شود، و اینکه در روایات بالا آمده بود: از مصادیق مستغفرین بالاسحار محسوب می‌شود از قرآن کریم استفاده شده، در آنجا از مستغفرین حکایت کرده که می‌گویند <span class="aya" rel="3_16" data-words="6-8">فاغفر لنا ذنوبنا ...</span> از اینکه این کلام را از ایشان حکایت می‌کند، و آن را رد نمی‌نماید استفاده می‌شود که دعایشان مستجاب است. </p> 
