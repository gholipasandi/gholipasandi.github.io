<h3 class="ayas">سوره البقرة آیه‌های ۲۲۸ تا ۲۴۲</h3><code class="section" rel="2_228-242"/><h3>ترجمه آیات</h3> <p> <span class="trans" rel="2_228">زنان طلاق گرفته، تا سه پاکی منتظر بمانند و اگر به خدا و روز جزا ایمان دارند روا نیست چیزی را<code class="page" rel="2,344"/> که خدا در رحم‌هایشان خلق کرده، نهان دارند، و اما شوهرانشان اگر سر اصلاح دارند در رجوع به ایشان در عده طلاق سزاوارترند زنان را نیز مانند وظائفشان حقوق شایسته است و مردان را بر آنان مرتبتی و برتری هست و خدا عزیز و حکیم است.  «۲۲۸» </span><span class="trans" rel="2_229">طلاق دو بار است و پس از دو بار یا نگهداری به شایستگی و یا رها کردن با احسان و شما را نرسد که چیزی از آنچه به زنان داده‌اید بگیرید، مگر آنکه بدانید که حدود خدا را بپا نمی‌دارند، که در این صورت در آنچه زن به عوض خویش دهد گناهی بر آنان نیست، این حدود خدا است، از آن تجاوز نکنید و کسانی که از حدود خدا تجاوز کنند، ستمکارانند.  «۲۲۹» </span><span class="trans" rel="2_230">و اگر بار دیگر زن را طلاق داد، دیگر بر او حلال نیست تا با شوهری غیر او نکاح کند اگر طلاقش داد و شوهر قبلی و زن تشخیص دادند که حدود خدا را بپا میدارند، باکی بر آنان نیست که به یکدیگر باز گردند، این حدود خداست که برای گروهی که دانا هستند بیان می‌کند.  «۲۳۰» </span><span class="trans" rel="2_231">و چون زنان را طلاق دادید و بسر آمد مدت خویش رسیدند به شایستگی نگاهشان دارید، و یا به شایستگی رها کنید، و زنها را برای ضرر زدن نگاهشان ندارید که ستم کنید، هر کس چنین کند به خویش ستم کرده است، آیت‌های خدا را به مسخره نگیرید نعمت خدا را بر خویشتن با این کتاب و حکمت که بر شما نازل کرده و به وسیله آن پندتان می‌دهد و از خدا بترسید و بدانید که خدا به هر چیز دانا است.  «۲۳۱» </span><span class="trans" rel="2_232">و چون زنان را طلاق دادید و به مدت خویش رسیدند، منعشان نکنید که با شوهران خود به شایستگی به همدیگر رضایت داده‌اند زناشویی کنند، هر که از شما به خدا و روز جزا ایمان دارد از این اندرز می‌گیرد، این برای شما بهتر و پاکیزه‌تر است خدا می‌داند و شما نمی‌دانید.  «۲۳۲» </span><span class="trans" rel="2_233">مادران، فرزندان خویش را دو سال تمام شیر دهند، برای کسی که می‌خواهد شیر دادن را کامل کند و صاحب فرزند خوراک و پوشاک آنها را به شایستگی عهده‌دار است هیچکس بیش از توانش مکلف نمی شود، هیچ مادری به سبب طفلش زیان نبیند و نه صاحب فرزند، به سبب فرزندش، وارث نیز مانند این را بر عهده دارد اگر پدر و مادر به رضایت و مشورت هم خواستند طفل را از شیر بگیرند گناهی بر آنان نیست و اگر خواستید برای فرزندان خود دایه بگیرید، اگر فردی را که در نظر می‌گیرید به شایستگی به او حقی بدهید گناهی بر شما نیست، از خدا بترسید و بدانید که خدا بینای اعمال شما است.  «۲۳۳» </span><span class="trans" rel="2_234">کسانی از شما که بمیرند و همسرانی به جا گذارند، زنان چهار ماه و ده روز، به انتظار بمانند و چون به مدت خویش رسیدند آنچه به شایستگی در باره خویش کنند، گناهی بر شما نیست که خدا از آنچه می‌کنید آگاه است.  «۲۳۴» </span><span class="trans" rel="2_235">آنچه در باره خواستگاری زنان به اشاره می‌گوئید یا در دل خویش نهان می‌کنید، گناهی بر شما نیست، خدا می‌داند که شما یادشان خواهید کرد ولی با آنها قرار آمیزش سری نبندید، مگر آنکه سخنی شایسته گوئید، و نیز قصد بستن عقد زناشویی نکنید تا از عده در آیند و بدانید که خدا بر آنچه در دلهای شما است آگاه است، از او بترسید و بدانید که خدا آمرزنده و بردبار است.  «۲۳۵» </span><span class="trans" rel="2_236">اگر زنان را طلاق دادید قبل از اینکه به آنان دست زده باشید و مهری هم برایشان معین نکرده‌اید گناهی بر شما نیست ولی باید از بهره‌ای شایسته، که در خور نیکوکاران است بهره‌ورشان کنید، توانگر به<code class="page" rel="2,345"/> اندازه خویش و تنگدست به اندازه خودش.  «۲۳۶» </span><span class="trans" rel="2_237">و اگر پیش از آنکه به زنان دست بزنید طلاقشان دادید و مهری برای آنها مقرر داشته‌اید، نصف آنچه مقرر داشته‌اید باید بدهید مگر آنکه گذشت کنند یا آنکه گره زناشویی به دست او است گذشت کند و گذشت کردن شما به پرهیزکاری نزدیکتر است، بزرگواری را میان خودتان فراموش نکنید که خدا به آنچه می‌کنید بینا است.  «۲۳۷» </span><span class="trans" rel="2_238">همه نمازها و نماز میانه را مواظبت کنید و برای خدا مطیعانه بپای خیزید.  «۲۳۸» </span><span class="trans" rel="2_239">و اگر در حال ترس بودید می‌توانید پیاده و سواره نماز گزارید و چون ایمن شدید خدا را یاد کنید چنان که به شما چیزهایی را که نمی‌دانسته‌اید تعلیم داده است.  «۲۳۹» </span><span class="trans" rel="2_240">کسانی از شما که مرگشان فرا رسد و همسرانی بجا گذارند، برای همسران خویش معاشی تا یک سال بدون بیرون کردن وصیت کنند، اگر خود بیرون رفتند در باره خویش کاری که شایسته باشد، هر چه کنند گناهی بر شما نیست و خدا عزیز و حکیم است.  «۲۴۰» </span><span class="trans" rel="2_241">زنان طلاق گرفته بهره‌ای به شایستگی در خور پرهیزکاران دارند.  «۲۴۱» </span><span class="trans" rel="2_242">بدینسان خدا آیه‌های خویش را برای شما بیان می‌کند شاید تعقل کنید «۲۴۲» </span></p>                             <h3>بیان آیات</h3> <p> این آیات در باره احکام طلاق و عده و شیر دادن زن مطلقه به فرزند خود و در خلالش بعضی از احکام نماز است. </p> <p> <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span>... <em> اصل در معنای</em> طلاق آزاد شدن از قید و بند است ولی به عنوان استعاره در رها کردن زن از قید ازدواج استعمال شده، و در آخر به خاطر کثرت استعمال، حقیقت در همین معنا گشته است. </p> <p>کلمه <em>تربص</em> هم به معنای <em>انتظار</em> می‌آید و هم به معنای <em>حبس</em> ، و اگر در آیه مورد بحث، آن را مقید کرد به قید <em>بانفسهن</em> برای این بوده که بر معنای تمکین به مردان دلالت کند، و بفهماند که عده طلاق چیست، و برای چیست، عده طلاق این است که: زن مطلقه در مدت عده به هیچ مردی تمکین نکند، و پذیرای ازدواج با کسی نشود، </p><h3> <span class="title" rel="2_228 2_231 2_229 2_230 2_232 2_233 2_234 2_235 2_236 2_237 2_238 2_239 2_240 2_241 2_242">اشاره به حکمت تشریع عده برای زن مطلقه</span> </h3> <p> و اما اینکه عده برای چیست، و چه حکمتی در تشریع آن هست؟ می‌فهماند برای این است که آب و نطفه مردان به یکدیگر مخلوط نشود، و نسب‌ها فاسد نگردد،  و اگر زن مطلقه حامله است معلوم باشد که از شوهر اولش حمل برداشته نه دوم، و اگر عده واجب نمی‌شد معلوم نمی‌شد چنین فرزندی، فرزند کدام یک از دو شوهر است، البته این حکمت لازم نیست که در تمامی موارد موجود باشد، <code class="page" rel="2,346"/> چون قوانین و احکام همیشه دائر مدار مصالح و حکمت‌های غالبی است، نه حکمت‌های عمومی در نتیجه اگر زن عقیم هم مطلقه شد، باید عده را نگه بدارد. </p> <p>پس اینکه فرمود: <span class="aya" rel="2_228" data-words="3-4">یتربصن بأنفسهن</span> به منزله این است که فرموده باشد زنان مطلقه به خاطر احتراز از اختلاط نطفه‌ها و فساد نسل، عده نگه می‌دارند، و با هیچ مردی تمکین نمی‌کنند و این جمله هر چند جمله‌ای خبری است لیکن منظور از آن انشاء است، و خلاصه به جای اینکه بفرماید: باید عده نگه دارند به منظور تاکید فرموده: <em>عده نگه میدارند</em> . </p> <p>و <span class="phrase">کلمه <em rel="fa_2_228_6-6" data-sentence="5:1467">قروء</em> جمع <em rel="fa_2_228_6-6" data-sentence="65:1450">قرء</em> است، و قرء لفظی است که هم معنای حیض را می‌دهد، و هم معنای پاکی از آن را، بطوری که گفته‌اند، از واژه‌هایی است که دو معنای ضد هم دارد، چیزی که هست معنای اصلی آن جمع است، اما نه هر جمعی، بلکه جمعی که دگرگونگی و تفرقه به دنبال داشته باشد، و بنا بر این بهتر این است که بگوئیم معنایش در اصل پاکی بوده است، چون در حال پاکی رحم، خون در حال جمع شدن در رحم است، و سپس در حیض هم استعمال شده، چون حیض حالت بیرون ریختن خون بعد از جمع شدن آن است، و به همین عنایت جمع کردن حروف، و سپس بیرون ریختن آن برای خواندن را هم قرائت نامیده‌اند، اهل لغت هم تصریح کرده‌اند به اینکه معنای قرائت جمع کردن است، و نیز از جمله شواهدی که اشعار و بیان می‌دارد که اصل در ماده <em>ق-ر-ء</em> جمع است، آیه شریفه: <span class="aya" rel="75_16-18" data-words="1-15">لا تحرک به لسانک لتعجل به، إن علینا جمعه و قرآنه، فإذا قرأناه فاتبع قرآنه</span><span class="footnote" rel="1" title="سوره قیامت، آیه ۱۸-۱۷-۱۶">*</span> است که می‌فرماید: زبانت را به انگیزه عجله در خواندن قرآن حرکت مده، جمع آن و قرآنش به عهده ما است، هر وقت آن را قرائت کردیم خواندنش را به دنبالش قرار بده، و همچنین آیه شریفه: <span class="aya" rel="17_106" data-words="1-8">و قرآنا فرقناه لتقرأه علی الناس علی مکث</span><span class="footnote" rel="2" title="سوره اسری، آیه ۱۰۶">*</span> و مجموعه‌ای که ما آن را جزء جزء کردیم تا آن را به تدریج بخوانی که خدای تعالی در آن و در آیه قبلی از کلام خود تعبیر به قرآن کرد، نه به کتاب، و نه به فرقان و نظائر آن و اصلا به همین جهت بود که گفتیم کلام خدای تعالی قرآن نامیده شده است.</span> </p> <p><span class="phrase">راغب در مفردات خود می‌گوید: کلمه <em rel="fa_2_228_6-6" data-sentence="33:325">قرء</em> در حقیقت نامی است برای داخل شدن از پاکی به حیض، و از آن جایی که اسم جامعی است برای دو چیز، طهر و حیض بعد از طهر، لذا بر هر دو اطلاق می‌شود، هم طهر یعنی پاکی از حیض را قرء می‌گویند، و هم خود حیض را، چون این قاعده کلی است که وقتی کلمه‌ای نام برای دو چیز شد بر تک تک آنها اطلاق     <code class="page" rel="2,347"/> میشود.</span> <span class="phrase">مانند کلمه <em>مائده</em> که چون به معنای سفره طعام است، هم بر سفره به تنهایی اطلاق می‌شود، و هم بر طعام به تنهایی، و کلمه <em rel="fa_2_228_6-6" data-sentence="123:238">قرء</em> نام طهر به تنهایی نیست، هم چنان که نام حیض به تنهایی نیز نیست، به دلیل اینکه به زن طاهری که اثری از خون حیض نمی‌بیند نمی گویند فلانی دارای قرء است، هم چنان که به زنی هم که دائما حیض است نمی‌گویند فلانی دائم القرء است، این بود گفتار راغب.</span> </p> <p> <span class="aya" rel="2_228" data-words="7-24">و لا یحل لهن أن یکتمن ما خلق الله فی أرحامهن إن کن یؤمن بالله و الیوم الآخر</span>...  آیه شریفه می‌خواهد زنان مطلقه را از این عمل نهی کند که به خاطر زودتر از عده در آمدن، حیض یا آبستن بودن خود را کتمان کنند، و یا بخواهند با کتمان خود، در کار رجوع شوهران خللی وارد آورند، و یا غرض دیگری امثال این داشته باشند و اگر خدای تعالی مساله کتمان را در این آیه مقید کرد به قید: اگر زنان ایمان به خدا و روز جزاء دارند ولی اصل حکم عده را مقید به این قید نکرد، برای این است که زنان را به نوعی تشویق کند، تا حکم او را اطاعت کنند، و بر عمل به آن ثبات قدم به خرج دهند، چون این تقید بطور اشاره می‌فهماند که این حکم از لوازم ایمان به خدا و روز جزائی است که پایه و اساس شریعت اسلام است، پس هیچ مسلمانی بی‌نیاز از این حکم نیست، و این تعبیر مثل این است که به شخصی بگوئیم اگر خیر و خوبی می‌خواهی با مردم نیکو معاشرت کن، و یا به مریض بگوئیم: اگر طالب شفا و بهبودی هستی باید پرهیز کنی. </p> <p> <span class="aya" rel="2_228" data-words="25-33">و بعولتهن أحق بردهن فی ذلک إن أرادوا إصلاحا</span> <span class="phrase">کلمه <em rel="fa_2_228_26-26" data-sentence="5:505">بعولة</em> جمع <em rel="fa_2_228_26-26" data-sentence="67:488">بعل</em> است، و بعل به معنای نر از هر جفتی است، البته ما دام که جفت هستند، و علاوه بر دلالتی که بر مفهوم خود دارد، اشعاری و بویی هم از تفوق و نیرومندی و ثبات در شدائد دارد، واقعیت خارجی هم همین طور است، چون می‌بینیم: در هر حیوانی نر از ماده در شدائد نیرومندتر است، و بر ماده خود نوعی برتری دارد، و در انسان نیز، شوهر نسبت به همسرش همین طور است و نیز به همین جهت زمین بلندتر از زمینهای اطرافش را بعل می‌گویند، بت بزرگ و نخلی که بزرگتر از همه نخلها باشد، و هر چیز بزرگی از این قبیل را بعل می‌گویند.</span> </p> <p><span class="phrase">ضمیر در کلمه <em rel="fa_2_228_26-26" data-sentence="13:602">بعولتهن</em> به مطلقات بر می‌گردد، لیکن، منظور از مطلقات همه زنان مطلقه نیست، بلکه حکم در این آیه یعنی رجوع شوهر به همسرش در ایام عده، مخصوص طلاق رجعی است، و شامل طلاقهای بائن نمی‌شود، و مشار الیه به اشاره <em>ذلک</em> همان تربص، یعنی عده است، و اگر مطلب را مقید کرد به قید <span class="aya" rel="2_228" data-words="31-33">إن أرادوا إصلاحا</span> -اگر در صدد اصلاحند ، برای<code class="page" rel="2,348"/> این بود که بفهماند رجوع باید به منظور اصلاح باشد، نه به منظور اضرار، که در جمله: <span class="aya" rel="2_231" data-words="12-16">و لا تمسکوهن ضرارا لتعتدوا</span> در سه آیه بعد صریحا از آن نهی شده است.</span> </p> <p>و <span class="phrase">کلمه <em rel="fa_2_228_27-27" data-sentence="5:589">أحق</em> اسم تفضیل است، و حق <em>اسم تفضیل</em> این است که دائما معنایش با <em>مفضل علیه</em> باشد،  وقتی می‌گوئیم زید شجاعتر از عمرو است، باید عمرو هم شجاع باشد، و گرنه سخن غلطی گفته‌ایم، و در آیه دارد که باید هم شوهر در زن مطلقه حق داشته باشد، و هم هر خواستگار دیگر، چیزی که هست، شوهر احق از دیگران باشد، یعنی حق او بیشتر باشد، لیکن از آنجا که در آیه، کلمه <em>رد-برگشت</em> آمده، به معنای برگشتن جز با همان شوهر اول محقق نمی‌شود، زیرا دیگران اگر با آن زن ازدواج کنند با عقدی جداگانه ازدواج می‌کنند، ولی تنها شوهر است که می‌تواند بدون عقد جدید به عقد اولش برگردد و آن زن را دو باره همسر خود کند.</span> </p> <p><span class="phrase">از همین جا روشن می‌شود که در آیه شریفه به حسب معنا تقدیری لطیف به کار رفته، و معنای آیه این است که: شوهران زنان مطلقه به طلاق رجعی، سزاوارترند به آن زنان از دیگران، و این سزاواری به این است که شوهران می‌توانند در ایام عده برگردند: و البته این برگشتن تنها در طلاقهای رجعی است، نه طلاقهای بائن، و همین سزاواری قرینه است بر اینکه منظور از مطلقات، مطلقات به طلاق رجعی است، نه اینکه ضمیر در <em rel="fa_2_228_26-26" data-sentence="386:365">بعولتهن</em> از باب استخدام و شبیه آن به بعضی از مطلقات برگردد، البته این را هم بگوئیم که آیه شریفه، مخصوص زنانی است که همخواب شده باشند، و حیض هم ببینند، و حامله هم نباشند، و اما آن زنانی که شوهران آنها با ایشان نزدیکی نکرده‌اند، و یا در سن حیض دیدن نیستند، یا نابالغند، و یا به حد یائسگی رسیده‌اند و نیز زنانی که حامله هستند، حکمی دیگر دارند که آیات دیگری متعرض حکم آنها است.</span> <span class="aya" rel="2_228" data-words="34-43">و لهن مثل الذی علیهن بالمعروف، و للرجال علیهن درجة</span>. </p> <p> <em>معروف</em> به معنای هر عملی است که افکار عمومی آن را عملی شناخته شده بداند، و با آن مانوس باشد، و با ذائقه‌ای که اهل هر اجتماعی از نوع زندگی اجتماعی خود به دست می آورد سازگار باشد، و به ذوق نزند. </p> <h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">تکرار کلمه <em>معروف</em> در آیات طلاق نشانه اهتمام شارع مقدس نسبت به انجام این عمل به وجه سالم است</span> </h3> <p> و کلمه <em>معروف</em> در آیات مورد بحث تکرار شده، یعنی در دوازده مورد آمده است و این بدان جهت است که خدای تعالی اهتمام دارد به اینکه عمل طلاق و ملحقات آن بر وفق سنن فطری انجام شود، و عملی سالم باشد، بنا بر این کلمه <em>معروف</em> هم متضمن هدایت عقل است، و هم حکم شرع، و هم فضیلت اخلاقی، و هم سنت‌های ادبی و انسانی،  آن عملی<code class="page" rel="2,349"/> معروف است که هم طبق هدایت عقل صورت گرفته باشد، و هم با حکم شرع و یا قانون جاری در جامعه مطابق باشد، و هم با فضائل اخلاقی منافی نباشد، و هم سنت‌های ادبی آن را خلاف ادب نداند. </p> <h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242"> <em>معروف</em> از نظر اسلام و روش صحیح رعایت تساوی در قانونگذاری اسلام</span> </h3> <p> و چون اسلام شریعت خود را بر اساس فطرت و خلقت بنا کرده، معروف از نظر اسلام همان چیزی است که مردم آن را معروف بدانند، البته مردمی که از راه فطرت به یک سو نشده، و از حد نظام خلقت منحرف نگردیده باشند، و یکی از احکام چنین اجتماعی این است که تمامی افراد و اجزای اجتماع در هر حکمی برابر و مساوی باشند و در نتیجه احکامی که علیه آنان است برابر باشد با احکامی که به نفع ایشان است، البته این تساوی را باید با حفظ وزنی که افراد در اجتماع دارند رعایت کرد، آن فردی که تاثیر در کمال و رشد اجتماع در شؤون مختلف حیات اجتماع دارد، باید با فردی که آن مقدار تاثیر را ندارد، فرق داشته باشد، مثلا باید برای شخصی که حاکم بر اجتماع است حکومتش محفوظ شود، و برای عالم، علمش و برای جاهل جهلش، و برای کارگر نیرومند، نیرومندی‌اش، و برای ضعیف، ضعفش در نظر گرفته شود، آن گاه تساوی را در بین آنان اعمال کرد، و حق هر صاحب حقی را به او داد، و اسلام بنا بر همین اساس احکام له و علیه زن را جعل کرده، آنچه از احکام که له و به نفع او است با آنچه که علیه و بر ضد او است مساوی ساخته، و در عین حال وزنی را هم که زن در زندگی اجتماعی دارد، و تاثیری که در زندگی زناشویی و بقای نسل دارد در نظر گرفته است، و معتقد است که مردان در این زندگی زناشویی یک درجه عالی بر زنان برتری دارند و منظور از درجه، همان برتری و منزلت است. </p> <p>از اینجا روشن می‌گردد که جمله‌ <span class="aya" rel="2_228" data-words="40-43">و للرجال علیهن درجة...</span>، قیدی است که متمم جمله سابق است و با جمله قبلی روی هم یک معنا را نتیجه می‌دهد و آن این است که خدای تعالی میان زنان مطلقه با مردانشان رعایت مساوات را کرده، در عین حال درجه و منزلتی را هم که مردان بر زنان دارند، منظور داشته است، پس آن مقدار که له زنان حکم کرده، همان مقدار علیه آنان حکم نموده نه بیشتر، و ما انشاء اللَّه به زودی در یک بحث علمی جداگانه به تحقیق این مساله بر می‌گردیم. </p> <p><code class="aya" rel="2_229"/> <span class="aya" rel="2_229" data-words="1-7">الطلاق مرتان، فإمساک بمعروف، أو تسریح بإحسان</span> <span class="phrase">کلمه <em>مرة</em> به معنای یک دفعه است، پس کلمه <em rel="fa_2_229_2-2" data-sentence="48:218">مرتان</em> به معنای دو دفعه است، و از ماده مرور گرفته شده، تا دلالت کند بر یک عمل، هم چنان که کلمات <em>دفعه</em> و <em>کره</em> و  <em rel="fa_2_231_37-37" data-sentence="226:83">نزله</em> هم معنای آن را می‌دهند، و بر وزن آن نیز هستند و هم از نظر اعتبار نظیر آن می‌باشند.</span> </p> <p>و <span class="phrase">کلمه <em rel="fa_2_229_6-6" data-sentence="5:837">تسریح</em> در اصل به معنای رها کردن در چریدن است، از اصطلاح سرحت<code class="page" rel="2,350"/> الإبل شتر را رها کردم، تا برود و از میوه درخت سرخ بخورد گرفته شده، و درخت سرخ دارای باری است که تنها شتران آن را می‌خورند، و در آیه شریفه، به عنوان استعاره در رها شدن زن مطلقه استعمال شده، البته رها شدنی که شوهر نتواند رجوع کند، بلکه او را ترک بگوید، تا عده‌اش سر آید که به زودی جزئیاتش می‌آید و مراد از طلاق در جمله: <span class="aya" rel="2_229" data-words="1-2">الطلاق مرتان</span>... ، طلاق رجعی است که شوهر می‌تواند در بین عده برگردد، و لذا آیه شریفه، شوهر را مخیر کرده بین دو چیز، یکی امساک، یعنی نگه داشتن همسرش که همان رجوع در عده است و دیگری رها کردن او، تا از عده خارج شود، و أما طلاق سوم همان است که جمله: <span class="aya" rel="2_230" data-words="1-11">فإن طلقها فلا تحل له من بعد حتی تنکح زوجا غیره</span>... ، حکمش را بیان می‌کند.</span> </p> <h3> <span class="title" rel="2_229 2_231 2_230 2_235 2_228 2_232 2_233 2_234 2_236 2_237 2_238 2_239 2_240 2_241 2_242">مراد از نگهداری زن به وجه معروف یا طلاق دادن او به وجه نیکو</span> </h3> <p> و ظاهرا مراد از تسریح زن به احسان این است که او را در جدا شدن و نشدن آزاد بگذارد، به این معنا که زن بعد از دو نوبت مطلقه شدن، دیگر محکوم به این نباشد که اگر همسرش خواست در عده رجوع کند، دست او به جایی بند نباشد، بلکه شوهر در مدت عده، رجوع نکند، تا عده سر آید، لکن از این واضح‌تر این است که مراد، طلاق سوم باشد، چون تفریع جمله فامساک... را مطلق آورده و بنا بر این جمله <span class="aya" rel="2_230" data-words="1-2">فإن طلقها</span>... بیانی تفصیلی بعد از بیانی اجمالی برای تسریح خواهد بود. </p> <p>و <span class="phrase">در اینکه <em rel="fa_2_229_3-3" data-sentence="9:810">امساک</em> را مقید به قید <em>معروف</em> و <em rel="fa_2_229_6-6" data-sentence="97:763">تسریح</em> را مقید به قید <em rel="fa_2_229_7-7" data-sentence="169:733">احسان</em>  کرده، عنایت لطیفی است که بر خواننده پوشیده نیست، برای اینکه چه بسا می‌شود که امساک همسر و نگهداری او در حباله زوجیت پیوند زن و شوهری به منظور اذیت و اضرار او باشد، و معلوم است که چنین نگهداری، نگهداری منکر و زشتی است، نه معروف و پسندیده، آری کسی که همسرش را طلاق می‌دهد و هم چنان تنهایش می‌گذارد تا نزدیک تمام شدن عده‌اش شود و آن گاه به او رجوع نموده بار دیگر طلاقش می‌دهد و به منظور اذیت و اضرار به او این عمل را تکرار می‌کند چنین کسی امساک و زن‌داری او منکر و ناپسند است، و از چنین زن‌داری در اسلام نهی شده است، آن زن‌داری در شرع جائز و مشروع است که اگر بعد از طلاق به او رجوع می‌کند به نوعی از انواع التیام و آشتی رجوع کند، طوری رجوع کند که آن غرضی که خدای تعالی در خلقت زن و مرد داشته، یعنی سکون نفس و انس بین این دو حاصل گردد.</span> </p> <p><span class="phrase">این در باره امساک بود که گفتیم دو جور است، و اسلام امساک به معروف را جائز دانسته و آن نوع دیگر را جائز ندانسته است و اما <em rel="fa_2_229_6-6" data-sentence="121:796">تسریح</em> یعنی رها کردن زن، آن نیز دو گونه تصور می‌شود، یکی اینکه انسان همسر خود را به منظور اعمال غضب و داغ دل گرفتن طلاق دهد، که چنین طلاقی منکر و غیر معروف است و یکی به صورتی که شرع آن را تجویز کرده،  به همین دلیل که احکامی برای طلاق آورده، و آن طلاقی است که در عرف مردم متعارف است<code class="page" rel="2,351"/> و شرع منکرش نمی‌داند، هم چنان که در آیات بعدی می‌فرماید: <span class="aya" rel="2_231" data-words="7-11">فأمسکوهن بمعروف أو سرحوهن بمعروف</span>، اصل در تعبیر هم همین است که در دو آیه بعد کرده، و اگر در آیه مورد بحث اینطور تعبیر نکرد بلکه امساک را مقید به معروف و تسریح را مقید به احسان کرد، به خاطر این بود که آیه، با مطالب آیه بعدش که می‌فرماید: <span class="aya" rel="2_229" data-words="8-16">و لا یحل لکم أن تأخذوا مما آتیتموهن شیئا</span>... ، تناسب و ارتباط بیشتری داشته باشد.</span> </p> <p><span class="phrase">توضیح اینکه: مقید شدن <em rel="fa_2_229_3-3" data-sentence="22:1049">امساک</em> و <em rel="fa_2_229_6-6" data-sentence="82:1032">تسریح</em> به قید معروف و هم به قید احسان، همه برای این است که این دو عمل یعنی نگه داشتن زن و رها کردن او به نحوی صورت بگیرد که موجب فساد حکم شرع نشود، با این تفاوت که شارع در فرض رها کردن زن، نخواسته است به صرف معروف بودن آن اکتفاء کند، بلکه خواسته است علاوه بر معروف بودن، احسان هم بوده باشد، ساده‌تر بگویم در فرض نگهداری زن همین مقدار کافی است که نگه‌داری به شکل معروفش باشد یعنی منظور مرد از رجوع به زن، اذیت و آزار او نباشد، هم چنان که در آیات بعد فرموده: <span class="aya" rel="2_231" data-words="12-16">و لا تمسکوهن ضرارا لتعتدوا</span><span class="footnote" rel="1" title="زن را به منظور اذیت و تجاوز به حق او نگه ندارید">*</span> ولی در مورد رها کردن زن، معروف بودن شکل آن کافی نیست، چون ممکن است مرد به همسرش بگوید به شرطی تو را طلاق می‌دهم و آزادت می‌کنم که فلان مقدار از مهریه‌ای که از من گرفته‌ای برگردانی، او هم راضی شود، و این شکل طلاق دادن چه بسا می‌شود که از نظر افکار عمومی طلاق معروفی باشد، و کسی آن را منکر و ناپسند نداند، پس قید معروف به تنهایی کافی نبود و به همین جهت در اینجا قید دیگری آورد، و حکم را مقید به احسان کرد.</span> </p> <p>و اگر در این آیه، این قید زائد را آورد، و در آیه بعدی نیاورد، برای این بود که می خواست دنبال آیه مورد بحث بفرماید: <span class="aya" rel="2_229" data-words="8-16">و لا یحل لکم أن تأخذوا مما آتیتموهن شیئا</span><span class="footnote" rel="2" title="و این برای شما حلال نیست که از مهریه‌ای که به آنان داده‌اید از ایشان بگیرید">*</span> تا با تشریع این حکم ضرر زنان را جبران کرده باشد، برای اینکه طلاق به ضرر زن است و یکی از مزایای زندگی زن را که همان زندگی زناشویی است از او سلب می‌کند، اسلام خواست تا زنان از دو سو خسارت نبینند، و اگر در آیه مورد بحث فرموده بود: او تسریح بمعروف و لا یحل لکم... ، این نکته فوت می‌شد. </p> <p> <span class="aya" rel="2_229" data-words="17-23">إلا أن یخافا ألا یقیما حدود الله</span> منظور از اینکه فرمود: مگر اینکه بترسند که حدود خدایی را بپا ندارند ، این است که چنین گمانی در دلشان قوی باشد، و منظور از حدود خدا، اوامر و نواهی او، واجبات و محرمات دینی او     <code class="page" rel="2,352"/> است، و این در صورتی است که زن و شوهر هر دو تشخیص دهند که توافق اخلاقی ندارند، و در نتیجه نه این بتواند حوائج او را برآورد، و نه او بتواند حوائج این را برآورد، و در آخر، کارشان به دشمنی با یکدیگر منجر شود که در چنین فرضی برای مرد جائز است چیزی از مهریه زنش را از او پس بگیرد و طلاقش دهد، و اگر زن نیز به آن رضایت داد و چیزی از مهریه را به او بگردانید، کمک به گناه شوهر نکرده است، چون گفتیم گرفتن مقداری از مهریه توسط شوهر در این فرض حلال است نه گناه. </p> <p> <span class="aya" rel="2_229" data-words="24-35">فإن خفتم ألا یقیما حدود الله فلا جناح علیهما فیما افتدت به</span> <span class="phrase">در جمله قبلی، زن و شوهر را دو نفر فرض کرده بود، و کلمات <em rel="fa_2_229_19-19" data-sentence="56:845">یخافا</em> و <em>یقیما</em> را تثنیه آورد، و در این جمله خطاب را متوجه جمع کرد، و فرمود: پس اگر ترسیدید که حدود خدا را بپا ندارند... و این گویا برای اشاره به این می‌باشد که باید خوف نامبرده خوف غیر متعارف نباشد، بلکه ناجوری اخلاق آن دو نفر طوری باشد که اگر یک یک همه شما مسلمانان از وضع آنان خبردار شوید شما هم دچار آن ترس بشوید، و اما اگر وضع آن دو طوری است که برای هیچیک از عقلای قوم غیر قابل دوام نباشد و تنها خود زن و شوهر هستند که می‌گویند به نظر ما وضع قابل دوام نیست، حال یا به خاطر اینکه هر دو دنبال هوسرانی هستند، و یا هر دو از شدت تقدس دچار وسوسه شده‌اند، و یا هر انگیزه دیگری که ممکن است داشته باشند، در چنین فرصتی پس گرفتن مهریه زن حلال است، و باز به همین جهت بود که با اینکه می‌توانست بفرماید: <em>فان خفتم ذلک</em>  اگر از چنین چیزی ترسیدید، اینطور نفرمود، بلکه دو باره کلمه  <em>یقمیا</em> را تکرار کرد خواست تا هیچ نقطه اشتباهی باقی نماند.</span> </p> <p>و اما این سؤال که با اینکه پس گرفتن مهریه چه حلالش و چه حرامش مربوط به شوهر است، چرا نفی جناح را از هر دو کرد،  و فرمود برای شما زن و شوهر اشکالی نیست؟ جوابش این است که پس گرفتن مهریه در آن صورت که بر مرد حرام است دادنش هم بر زن حرام می‌باشد، برای اینکه پس دادن مهریه در این صورت اعانت بر گناه و بر ظلم است، و اما در آن صورت که حلال است که همان صورت طلاق خلع است، نه گرفتن مهریه از زن برای مرد حرام است، و نه دادن زن اعانت بر ظلم است، پس درست است که از هر دو نفی جناح کند. </p> <p> <span class="aya" rel="2_229" data-words="36-45">تلک حدود الله فلا تعتدوها، و من یتعد حدود الله</span>...  <span class="phrase">مشارالیه به کلمه <em>تلک-آن</em> همان معارفی است که در دو آیه مورد بحث، ذکر شد، و آن عبارت بود از احکام فقهی آمیخته با مسائل اخلاقی، و یک قسمت دیگر مسائل علمی بر اساس معارف اصولی، و کلمه <em>اعتداد</em> که مصدر فعل <em rel="fa_2_235_21-22" data-sentence="215:70">لا تعتدوها</em> است، به معنای تعدی و<code class="page" rel="2,353"/> تجاوز است.</span> </p> <h3> <span class="title" rel="2_229 2_231 2_228 2_230 2_232 2_233 2_234 2_235 2_236 2_237 2_238 2_239 2_240 2_241 2_242">اکتفاء به عمل به ظواهر دین و غفلت از روح آن و تفرقه بین احکام فقهی و معارف اخلاقی، ابطال مصالح شریعت است</span> </h3> <p>و چه بسا بتوان از آیه شریفه بویی از عدم جواز تفرقه میان احکام فقهی و معارف اخلاقی استشمام نمود، و می‌توان گفت که آیه، اشعاری هم به این معنا دارد که صرف عمل به احکام فقهی، و جمود به خرج دادن بر ظواهر دین کافی نیست،  برای اینکه احکام فقهی دین مانند اسکلت ساختمان است، اسکلتی که به هیچ وجه زندگی در آن قابل تحمل نیست، و احکام اخلاقی به منزله سفید کاری و سیم‌کشی و دکوربندی آن ساختمان است، مثلا احکام فقهی و قانونی زناشویی، احکامی است خشن، که نه شوهر حق دارد به زن خود فرمانی دهد و نه زن حق دارد بدون اذن او از خانه در آید، ولی همین قوانین فقهی وقتی توأم شد با احکام اخلاقی که اسلام در باب زناشویی داده آن وقت قانونی بسیار گوارا و قابل عمل می‌شود و نیز احکام فقهی راجع به عبادت و دعا و ذکر، اسکلتی است که مجرد آن انسان را به فرض دین که همان سعادت بشریت است نمی‌رساند، ولی وقتی این جسد توأم با روح و معنای عبادت شد که همان ورزیدگی و تزلزل‌ناپذیری روح است، آن وقت قوانینی خواهد شد که بشریت بی نیاز از آن نخواهد بود و هیچ قانونی جایگزین آن نمی‌شود. <em>مترجم</em>  پس اکتفاء نمودن بر عمل به ظواهر دین، و رعایت نکردن روح آن، باطل کردن مصالح تشریع، و از بین بردن غرض دین است، چون اسلام همانطور که مکرر گفته‌ایم دین عمل است، نه دین حرف، و شریعت کوشش است نه فرض، و مسلمانان به این درجه از انحطاط و سقوط اخلاقی و فرهنگی نرسیدند مگر به خاطر همین که به انجام تشریفات ظاهری اکتفاء نموده و از روح دین و باطن امر آن بی‌خبر ماندند. دلیل این معنا بیانی است که انشاء اللَّه در تفسیر آیه 231 همین سوره که می‌فرماید: <span class="aya" rel="2_231" data-words="17-23">و من یفعل ذلک فقد ظلم نفسه</span> خواهد آمد. </p> <p>و <span class="phrase">در این آیه التفاتی<span class="footnote" rel="1" title="مراد از التفات این است که کسی که در حال سخن گفتن است گاهی برای ابراز حالات نفسانی مستمعین و یا برای اظهار نظر خود نسبت به مخاطبین ضمیرهای مخاطب یا متکلم یا غائب را جابجا می‌کند">*</span> از خطاب جمعی در <span class="aya" rel="2_229" data-words="8-11">و لا یحل لکم</span>... <em>، و در</em> <span class="aya" rel="2_229" data-words="24-25">فإن خفتم</span>... ، به خطاب فردی در <span class="aya" rel="2_229" data-words="36-38">تلک حدود الله</span>، و سپس به خطاب جمعی در <span class="aya" rel="2_229" data-words="39-40">فلا تعتدوها</span>... ، و باز به خطاب فردی در <span class="aya" rel="2_229" data-words="46-48">فأولئک هم الظالمون</span> به کار رفته است،  چون کلمه تلک در عربی تنها به معنای کلمه <em>این</em> نیست، بلکه به معنای <em>اینکه می‌بینی</em> نیز هست، و خلاصه خطاب به مفرد است، و جمع آن <em>تلکم</em> می‌آید و همچنین کلمه <em rel="fa_2_229_46-46" data-sentence="888:216">اولئک</em> به معنای <em>آنان که شناختی</em> است، و این التفاتها برای این بوده که ذهن مخاطب را نشاط بخشد و کسالت از   <code class="page" rel="2,354"/> شنیدن و گوش دادن به سیاقی یک نواخت را از او ببرد، و او را هوشیار سازد.</span> </p> <p><code class="aya" rel="2_230"/> <span class="aya" rel="2_230" data-words="1-11">فإن طلقها فلا تحل له من بعد حتی تنکح زوجا غیره</span> <span class="phrase">این آیه حکم طلاق سوم را که همان حرمت رجوع است بیان می‌کند، و می‌فرماید بعد از آنکه شوهر سه بار همسر خود را طلاق داد دیگر نمی‌تواند با عقدی و یا با رجوع جدید با وی ازدواج کند، مگر بعد از آنکه مردی دیگر با او ازدواج بکند، اگر او طلاقش داد، وی می‌تواند برای نوبت چهارم با او رابطه زناشویی برقرار سازد، و با اینکه در چنین فرضی عقد ازدواج و یا هم بستری با آن زن برای مرد حرام است، حرمت را به خود زن نسبت داده، فرموده دیگر این زن بر او حلال نیست، تا بفهماند حرمت تنها مربوط به وطی نیست، هم وطی او حرام است و هم عقد کردنش، و نیز اشاره کرده باشد به اینکه منظور از جمله‌ <span class="aya" rel="2_230" data-words="8-11">حتی تنکح زوجا غیره</span>، این است که هم باید به عقد شوهری دیگر در آید، و هم آن شوهر او را وطی کند، و عقد به تنهایی کافی نیست، آن گاه اگر شوهر دوم طلاقش داد دیگر مانعی از ازدواج آن دو یعنی زن و شوهر اول نیست، بلکه می‌توانند <em rel="fa_2_230_17-18" data-sentence="834:280">ان یتراجعا</em> اینکه به زوجیت یکدیگر برگردند، و با توافق طرفینی عقدی جدید بخوانند، فراموش نشود که فرمود <em rel="fa_2_230_17-18" data-sentence="988:171">أن یتراجعا</em> و مساله تراجع غیر رجوع است، که در دو طلاق اول، که تنها حق مرد بود، بلکه تراجع طرفین است، و نیز فرموده این وقتی است که احتمال قوی بدهند که می‌توانند حدود خدا را بپا دارند.</span> </p> <p>و اگر در جمله‌ <span class="aya" rel="2_230" data-words="25-28">و تلک حدود الله</span>، دو بار کلمه حدود را تکرار کرد، با اینکه ممکن بود با آوردن ضمیر اکتفاء کند، برای این بود که منظور از این حدود غیر حدود قبلی است. </p> <h3> <span class="title" rel="2_229 2_230 2_228 2_231 2_232 2_233 2_234 2_235 2_236 2_237 2_238 2_239 2_240 2_241 2_242">لطائف و ظرائف دقیقی که در آیات طلاق به کار رفته است</span> </h3> <p> و در این آیه، کوتاه گویی عجیبی به کار رفته که عقل را مبهوت می‌کند، چون در آیه شریفه، با همه کوتاهیش چهارده ضمیر به کار رفته، با اینکه مرجع بعضی از آنها مختلف و بعضی دیگر مختلط است، و در عین حال هیچ تعقید و ناروانی در ظاهر کلام بچشم نمی‌خورد، و هیچ اغلاق و گنگی هم در معنای آن نیست. </p> <p>و علاوه بر این که در آیه شریفه و آیه قبل از آن عدد بسیاری از أسماء ناشناس و از کنایات آمده، و با کمال تعجب ذره‌ای از زیبایی کلام را نکاسته، و سیاق را بر هم نزده، مانند جمله: <span class="aya" rel="2_229" data-words="3-7">فإمساک بمعروف، أو تسریح بإحسان</span>، که چهار اسم ناشناسند، و مانند جمله‌ <span class="aya" rel="2_229" data-words="14-16">مما آتیتموهن شیئا</span>، که کنایه از مهر زنان است، و جمله: <span class="aya" rel="2_229" data-words="24-25">فإن خفتم</span>... که کنایه است از اینکه باید ترس مزبور معمولی و عادی باشد، نه ناشی از وسوسه، و جمله: <span class="aya" rel="2_229" data-words="33-34">فیما افتدت</span> که کنایه است از مالی که زن به همسرش می‌دهد تا به طلاق او رضایت دهد، و جمله: <span class="aya" rel="2_230" data-words="1-2">فإن طلقها</span> که منظور از آن فان طلقها للمرة الثالثة  و اگر برای بار سوم طلاقش داد می‌باشد، و جمله: <span class="aya" rel="2_230" data-words="3-5">فلا تحل له</span> که منظور از آن این است که دیگر نه عقد بستن او برای مرد حلال است و<code class="page" rel="2,355"/> نه وطیش، و جمله: <span class="aya" rel="2_230" data-words="8-11">حتی تنکح زوجا غیره</span> که منظور از آن هم عقد است و هم وطی، و این خود کنایه‌ای است مؤدبانه، و جمله: <span class="aya" rel="2_230" data-words="17-18">أن یتراجعا</span> که کنایه است از عقد فقط. </p> <p>و در این دو آیه، مقابله‌های زیبایی بکار رفته، یک مقابله بین امساک و تسریح و یکی بین‌ <span class="aya" rel="2_229" data-words="18-23">أن یخافا ألا یقیما حدود الله</span>، و بین‌ <span class="aya" rel="2_230" data-words="19-24">إن ظنا أن یقیما حدود الله</span>، و تفنن در تعبیر در دو جمله‌ <span class="aya" rel="2_229" data-words="39-40">فلا تعتدوها</span>، <span class="aya" rel="2_229" data-words="41-43">و من یتعد</span>، آمده است. </p> <p><code class="aya" rel="2_231"/> <span class="aya" rel="2_231" data-words="1-6">و إذا طلقتم النساء فبلغن أجلهن</span> تا جمله، <em>لتعتدوا</em> مراد از بلوغ أجل رسیدن و مشرف شدن بر انقضای عده است، چون کلمه <em>بلوغ</em> همانطور که در رسیدن به هدف استعمال می‌شود همچنین در رسیدن به نزدیکی‌های آن نیز بکار می‌رود، دلیل بر اینکه منظور از بلوغ اشراف است. <span class="phrase">جمله: <span class="aya" rel="2_231" data-words="7-11">فأمسکوهن بمعروف أو سرحوهن بمعروف</span>... است، چون می‌فرماید: بعد از این بلوغ مخیر هستید بین اینکه همسر را نگه دارید، و یا رها کنید، و ما می‌دانیم بعد از تمام شدن عده دیگر چنین اختیاری نیست، و در جمله <span class="aya" rel="2_231" data-words="12-16">و لا تمسکوهن ضرارا لتعتدوا</span>... از رجوع به قصد اذیت و ضرر نهی کرده، هم چنان که از رها کردن با ندادن مهر در غیر خلع و رضایت همسر نهی فرموده  <span class="aya" rel="2_231" data-words="17-23">و من یفعل ذلک فقد ظلم نفسه</span>...  این آیه اشاره است به حکمت نهی از امساک به قصد ضرر، و حاصلش این است که ازدواج برای تتمیم سعادت زندگی است، و این سعادت تمام نمی‌شود مگر با سکونت و آرامش هر یک از زن و شوهر به یکدیگر و کمک کردن در رفع حوائج غریزی یکدیگر، و <em rel="fa_2_229_3-3" data-sentence="757:152">امساک</em>  عبارت است از اینکه شوهر بعد از جدا شدن از همسرش دو باره به او برگردد، و بعد از کدورت و نقار، به صلح و صفا برگردد، این کجا؟ و برگشتن به قصد اضرار کجا؟.</span> </p> <p>پس کسی که به قصد اضرار بر می‌گردد، در حقیقت به خودش ستم کرده، که او را به انحراف از طریقه‌ای که فطرت انسانیت به سویش هدایت می‌کند، واداشته است. </p> <p>علاوه بر اینکه چنین کسی آیات خدا را به مسخره گرفته، و به آن استهزاء می‌کند، برای اینکه خدای سبحان احکامی را که تشریع کرده‌به منظور مصالح بشر تشریع نموده است، نه اینکه اگر به کارهایی امر و از کارهایی نهی کرده، خواهان نفس آن کارها و متنفر از نفس این کارها بوده است، و در مورد بحث با نفس امساک و تسریح و اخذ و اعطا کار دارد، نه، بلکه بنای شارع همه بر این بوده است که مصالح عمومی بشر را تامین نموده، و مفاسدی را که در اجتماع بشر پیدا می‌شود اصلاح کند، و به این وسیله سعادت حیات بشر را تمام کند و لذا به همین منظور آن دستورات عملی را با دستوراتی اخلاقی مخلوط کرده، تا نفوس را تربیت و<code class="page" rel="2,356"/> ارواح را تطهیر نموده، معارف عالیه، یعنی توحید و ولایت و سایر اعتقادات پاک را صفایی دیگر دهد، پس کسی که در دین خود به ظواهر احکام اکتفاء نموده و به غیر آن پشت پا میزند، در حقیقت آیات خدا را مسخره کرده است. </p> <p>و مراد از نعمت در جمله: <span class="aya" rel="5_7" data-words="1-5">و اذکروا نعمة الله علیکم</span> نعمت دین، و یا حقیقت دین است، که گفتیم همان سعادتی است که از راه عمل به شرایع دین حاصل می‌شود، مانند آن سعادت زندگی که مختص است به الفت میان زن و شوهر، دلیل بر اینکه منظور از نعمت،  <em>نعمت دین است</em> ، این است که خدای سبحان در آیات زیر سعادت دینی را نعمت خوانده، و فرموده: <span class="aya" rel="5_3" data-words="51-58">الیوم أکملت لکم دینکم و أتممت علیکم نعمتی</span><span class="footnote" rel="1" title="امروز دین شما را برایتان تکمیل نموده و نعمت خود را بر شما تمام کردیم سوره مائده، آیه ۴&quot;">*</span>، و نیز فرموده: <span class="aya" rel="5_6" data-words="65-68">و لیتم نعمته علیکم</span><span class="footnote" rel="2" title="خداوند دستور وضو و غسل و تیمم را داد تا نعمتش را بر شما تمام کند سوره مائده، آیه ۷&quot;">*</span> و نیز فرموده: <span class="aya" rel="3_103" data-words="20-22">فأصبحتم بنعمته إخوانا</span><span class="footnote" rel="3" title="در نتیجه به نعمت خدا با یکدیگر برادر شدید سوره آل عمران، آیه ۱۰۳&quot;">*</span>. </p> <p>و بنا بر این اینکه بعدا می‌فرماید: <span class="aya" rel="2_231" data-words="35-44">و ما أنزل علیکم من الکتاب و الحکمة یعظکم به</span>...  به منزله تفسیری است برای این نعمت، و قهرا مراد از کتاب و حکمت ظاهر شریعت و باطن آن، و یا به عبارتی دیگر احکام و حکمت احکام است. </p> <p>ممکن نیز هست مراد از نعمت مطلق نعمت‌های الهیه باشد، چه نعمت‌های تکوینی و چه غیر آن، در نتیجه معنای جمله چنین می‌شود: حقیقت معنای زندگی خود را بیاد آورید، و متوجه آن باشید، و مخصوصا به مزایا و محاسنی که در الفت و سکونت بین زن و شوهر است و به آنچه از معارف مربوط به آن که خدای تعالی به زبان وعظ بیان کرده، و حکمت احکام ظاهری آن را شرح داده، توجه کنید که اگر شما در آن مواعظ دقت کامل به عمل آورید و به تدریج کارتان به جایی می‌رسد که دیگر به هیچ قیمتی دست از صراط مستقیم برندارید، و کمال زندگی و نعمت وجود خود را تباه نکنید، و از خدا پروا کنید، تا دلهایتان متوجه شود که خدا به هر چیزی دانا است، در این صورت است که دیگر ظاهر شما مخالف باطنتان نخواهد شد، و دیگر چنین جرأت و جسارتی علیه خدا نخواهید کرد، که باطن دین او را در شکل تعمیر ظاهر آن منهدم سازید. </p> <p><code class="aya" rel="2_232"/> <span class="aya" rel="2_232" data-words="1-15">و إذا طلقتم النساء فبلغن أجلهن فلا تعضلوهن أن ینکحن أزواجهن إذا تراضوا بینهم بالمعروف</span>... <em> کلمه</em> عضل که مصدر فعل‌ <span class="aya" rel="2_232" data-words="7-8">فلا تعضلوهن</span> است، به معنای منع است، و ظاهرا       <code class="page" rel="2,357"/> خطاب در جمله <span class="aya" rel="2_232" data-words="7-8">فلا تعضلوهن</span> -پس آنان را منع نکنید به اولیای زنان مطلقه و کسانی است که اگر شرعا ولایت بر آن زنان ندارند لیکن زنان از ایشان رودربایستی دارند، و نمی‌توانند با آنان مخالفت کنند، و مراد از کلمه <em>ازواجهن</em> شوهران قبل از طلاق است. </p> <p>پس آیه دلالت دارد بر اینکه اولیا و بزرگترهای زن مطلقه، نباید زن نامبرده را اگر خواست با شوهرش آشتی کند، از آشتی آنها جلوگیری نمایند، پس اگر بعد از تمام شدن عده خود زن راضی بود که دوباره با همسر قبلی خود ازدواج کند، أولیا و بزرگان زن نباید غرض‌های شخصی یعنی خشم و لجاجتی که با داماد قبلی دارند در این کار دخالت دهند و چه بسیار می‌شود که دخالت می‌دهند، آیه شریفه تنها بر این مقدار دلالت دارد، اما اینکه عقد دوم هم محتاج به اجازه ولی است هیچ مورد نظر آیه نیست!برای اینکه اولا جمله: <span class="aya" rel="2_232" data-words="7-8">فلا تعضلوهن</span>... اگر نگوئیم که بر نداشتن چنین ولایتی دلالت دارد، حد اقل می‌گوئیم دلالتی بر تاثیر ولایت ندارد، و ثانیا صرف اینکه خطاب را متوجه اولیا به تنهایی کرده، هیچ دلالتی بر این معنا ندارد، چون این توجیه خطاب، هم با تاثیر ولایت می‌سازد، و هم با عدم تاثیر، و اصلا نهی در آیه حکم مولوی نیست، تا دعوا کنیم که آیا بر تاثیر ولایت دلالت دارد یا نه، بلکه حکمی است ارشادی که می‌خواهد مردم را به مصالح و منافع این آشتی ارشاد کند، هم چنان که در آخر آیه می‌فرماید: این به پاکیزگی و طهارت شما نزدیک‌تر است و این خود بهترین دلیل است بر اینکه حکم نامبرده ارشادی است. </p> <p>و چه بسا مفسرین که گفته‌اند: خطاب نامبرده به خود همسران است، چون خطاب در اول آیه نیز به همسران بود، و می‌فرمود: <span class="aya" rel="2_231" data-words="1-4">و إذا طلقتم النساء</span>... و معنای دو خطاب رویهم این است که وقتی زنان را طلاق دادید، هان ای شوهران وقتی عده آنان سرآمد از اینکه شوهرانی دیگر اختیار کنند آنان را باز ندارید، و منظور از این بازداشتن، این است که وقتی طلاق می دهند به همسران اطلاع ندهند تا از ناحیه طول مدت عده متضرر شوند، و یا به نحوی دیگر از شوهر گرفتن آنان جلوگیری کنند. </p> <p>لیکن این تفسیر با کلمه: <em>ازواجهن</em> نمی‌سازد، چون اگر منظور آن بود که بعضی از مفسرین گفته‌اند، می‌بایست فرموده باشد: <span class="aya" rel="2_232" data-words="7-10">فلا تعضلوهن أن ینکحن</span><span class="footnote" rel="1" title="جلوی آنان را نگیرید از اینکه شوهر کنند">*</span> و یا فرموده باشد: <em>ان ینکحن أزواجا</em> ، ولی فرموده: جلوگیریشان نکنید از اینکه با شوهران خود ازدواج کنند ، و از ظاهر این عبارت پیدا است که منظور، جلوگیری اولیا و یا بستگان ایشان است از اینکه دوباره   <code class="page" rel="2,358"/> با شوهران قبلی خود ازدواج کنند. </p> <p>و <span class="phrase">مراد از اینکه فرمود: <span class="aya" rel="2_231" data-words="5-6">فبلغن أجلهن</span> این است که عده‌شان سرآید، چون اگر عده زن مطلقه سر نیامده باشد، شوهر می‌تواند رجوع کند، هر چند که أولیا و یا بستگان زن راضی نباشند، چون قبلا فرمود: <span class="aya" rel="2_228" data-words="25-30">و بعولتهن أحق بردهن فی ذلک</span>، علاوه بر اینکه جمله <em rel="fa_2_232_9-10" data-sentence="338:114">ان ینکحن</em> ، صریح در ازدواج بعد از عده است، که نکاحی جداگانه است، و اما در داخل عده نکاح نیست، بلکه رجوع به ازدواج قبلی است.</span> <span class="aya" rel="2_232" data-words="16-26">ذلک یوعظ به من کان منکم یؤمن بالله و الیوم الآخر</span>...  این جمله مانند جمله‌ای است که قبلا بعد از نهی زنان از کتمان وضع رحم‌ها آمده بود، و می‌فرمود: <span class="aya" rel="2_228" data-words="7-24">و لا یحل لهن أن یکتمن ما خلق الله فی أرحامهن إن کن یؤمن بالله و الیوم الآخر</span> و اگر در میان همه مسائل ازدواج تنها در این دو مورد فرمود: اگر به خدا و روز جزا ایمان دارند یعنی اگر به دین توحید معتقد هستند، برای این بود که دین توحید همواره به اتحاد دعوت می‌کند نه افتراق و جدایی، و انبیا برای وصل کردن آمده‌اند نه فصل کردن و جدایی انداختن. </p> <p>و <span class="phrase">در جمله: <span class="aya" rel="2_232" data-words="16-21">ذلک یوعظ به من کان منکم</span>، التفاتی از خطاب به جمع در <em>طلقتم</em> به خطاب به مفرد <em>ذلک</em> ، و دوباره از خطاب به مفرد به خطاب به جمع <em>منکم</em> به کار رفته و حال آنکه اصل در این کلام، این بود که همه جا خطاب را متوجه مجموع این امت و رسول خدا ص کند، اما می‌بینیم در غیر از جهات احکام، خطاب را متوجه شخص آن حضرت نموده، و فرموده: <span class="aya" rel="2_229" data-words="36-40">تلک حدود الله فلا تعتدوها</span>، و یا فرموده: <span class="aya" rel="2_229" data-words="46-48">فأولئک هم الظالمون</span> و یا فرموده: <span class="aya" rel="2_228" data-words="25-30">و بعولتهن أحق بردهن فی ذلک</span> و یا فرموده: <span class="aya" rel="2_232" data-words="16-23">ذلک یوعظ به من کان منکم یؤمن بالله</span>، که در این چهار مورد با <em>کاف</em> خطاب نمود <em>تلک</em> و <em rel="fa_2_229_46-46" data-sentence="831:235">اولئک</em> و <em>ذلک</em> آورده و می‌دانیم که خطابش به رسول خدا ص است، تا قوام خطاب را حفظ نموده، حال آن کسی را که رکن در این‌مخاطبه هست رعایت کرده باشد، و رکن مخاطبه در مساله وحی رسول خدا ص است بدون واسطه، و عموم مردم هستند با وساطت رسول خدا ص.</span> </p> <p>و اما خطاب‌هایی که مشتمل است بر احکام، همه متوجه مجموع امت است، و بازگشت حقیقت اینگونه التفات کلامی به توسعه خطاب بعد از تضیق و تضییق آن بعد از توسعه است، و باید در آن تدبر شود. </p> <p> <span class="aya" rel="2_232" data-words="27-31">ذلکم أزکی لکم و أطهر</span>...  <span class="phrase">کلمه زکات که اسم تفضیل <em rel="fa_2_232_28-28" data-sentence="23:418">ازکی</em> از آن مشتق شده به معنای نمو صحیح و پاک است، و اما کلمه <em rel="fa_2_232_31-31" data-sentence="136:348">طهارت</em> که مصدر اسم تفضیل <em rel="fa_2_232_31-31" data-sentence="214:316">اطهر</em> است در معنایش بحث کردیم، و<code class="page" rel="2,359"/> مشار الیه به اشاره <em rel="fa_2_232_27-27" data-sentence="357:218">ذلکم</em> مانع نداشتن از رجوع زنان به شوهران و یا خود رجوعشان است، و برگشت هر دو به یک معنا است، چه بگوئیم مانع نشدن شما از رجوع زنان به شوهران برای شما ازکی و أطهر است، و چه بگوئیم رجوع زنان به شوهران برای شما ازکی و اطهر است.</span> </p> <p>و اما علت اینکه ازکی و أطهر است این است که چنین رجوعی، رجوع از دشمنی و جدایی به التیام و اتصال است، و غریزه توحید در نفوس را تقویت می‌کند و بر اساس آن، همه فضائل دینی رشد نموده، ملکه عفت و حیا در میان زنان تربیت می‌شود، و نمو می‌کند، و معلوم است که چنین تربیتی در پوشاندن معایب زن و پاکی دلهایشان مؤثرتر است. </p> <p>و از جهت دیگر، در این رجوع فائده‌ای دیگر است، و آن این است که دلهایشان از اینکه متمایل به اغیار شود محفوظ می‌ماند، به خلاف اینکه اولیا و بستگانش او را از ازدواج با همسر قبلی منع کنند، که در آن صورت چنین خطری به احتمال قوی پیش خواهد آمد. </p> <p>و اسلام دین زکات و طهارت و علم است، هم چنان که خدای تعالی فرموده: <span class="aya" rel="3_164" data-words="15-21">و یزکیهم و یعلمهم الکتاب و الحکمة</span><span class="footnote" rel="1" title="تا ایشان را تزکیه نموده، کتاب و حکمتشان بیاموزد سوره آل عمران، آیه ۱۶۴&quot;">*</span>. </p> <p>و نیز فرموده: <span class="aya" rel="5_6" data-words="61-64">و لکن یرید لیطهرکم</span><span class="footnote" rel="2" title="و لیکن او می‌خواهد شما را پاک کند سوره مائده، آیه ۷&quot;">*</span>. </p> <p> <span class="aya" rel="2_216" data-words="26-32">و الله یعلم و أنتم لا تعلمون</span> منظور از اینکه می‌فرماید: <em>و شما نمی‌دانید</em> این است که شما به غیر آنچه خدا تعلیمتان داده نمی‌دانید، و آنچه می‌دانید او به شما تعلیم داده، هم چنان که فرموده: <span class="aya" rel="3_164" data-words="17-19">و یعلمهم الکتاب</span><span class="footnote" rel="3" title="سوره آل عمران، آیه ۱۶۴">*</span>. </p> <p>و نیز فرموده: <span class="aya" rel="2_255" data-words="36-44">و لا یحیطون بشیء من علمه إلا بما شاء</span><span class="footnote" rel="4" title="بندگان خدا هیچ مقدار از علم خدا احاطه ندارند، مگر به آن مقداری که خود او خواسته باشد">*</span> پس میان آیه مورد بحث با دو آیه قبل که می‌فرمود: <span class="aya" rel="2_230" data-words="25-31">و تلک حدود الله یبینها لقوم یعلمون</span>... منافات ندارد، بلکه می‌خواهد بفرماید هر چه میدانند، به تعلیم خدا میدانند. </p> <p><code class="aya" rel="2_233"/> <span class="aya" rel="2_233" data-words="1-11">و الوالدات یرضعن أولادهن حولین کاملین، لمن أراد أن یتم الرضاعة</span> <span class="phrase">منظور از والدات مادرانند، و اگر نفرمود <em>امهات</em> و به جای آن فرمود <em rel="fa_2_233_2-2" data-sentence="72:119">والدات</em> برای این بود که کلمه <em>ام</em> اعم از کلمه <em>والده</em> است، هم چنان که کلمه <em>أب</em> اعم از کلمه <em>والد</em></span>        </p> <p> سوره بقره، آیه 255" <code class="page" rel="2,360"/> است، و کلمه <em>ابن</em> اعم از <em>ولد</em> است، و حکم در آیه شریفه تنها در مورد والده و ولد و مولود له والد تشریع شده، </p><h3> <span class="title" rel="2_233 2_231 2_240 2_228 2_229 2_230 2_232 2_234 2_235 2_236 2_237 2_238 2_239 2_241 2_242">وجه اینکه در آیه شریفه به جای کلمه <em>والد</em> ، <em>مولود له</em> آورده شده است</span> </h3> <p> و اما اینکه چرا بجای <em>والد</em> کلمه مولود له-آن کس که فرزند برای او متولد شده را به کار برده؟ برای این بوده که به حکمت حکمی را که تشریع کرده اشاره نموده باشد، یعنی بفهماند پدر به علت اینکه فرزند برای او متولد می‌شود و در بیشتر احکام زندگیش ملحق به اوست-البته در بیشترش نه همه احکام که بیانش در آیه تحریم خواهد آمد ناگزیر مصالح زندگی و لوازم تربیت و از آن جمله خوراک و پوشاک و نفقه، مادری که او را شیر می‌دهد به عهده او است، و این هم بعهده مادر او است که پدر فرزند را ضرر نزند، و آزار نکند، برای اینکه فرزند برای پدرش متولد شده است. </p> <p>و از سخنان بسیار عجیب و غریب، سخنی است که بعضی از مفسرین در پاسخ به سؤال بالا گفته‌اند، و آن این است که گفته است: از این جهت فرمود: <em>مولود له</em> و نفرمود:  <em>والد</em> ، که زنان هر چه می‌زایند برای مردان می‌زایند برای اینکه اولاد، مال پدران است، و به همین جهت است که هر کسی از پدر خود نسبت می‌برد، نه از مادر، و مامون پسر رشید در این باره شعری گفته است که می‌بینید: و انما امهات الناس أوعیة مستودعات و للآباء ابناء<span class="footnote" rel="1" title="مادران مردم تنها یک صدف و ظرفی برای پدید آمدن مردم می‌باشند، ظرفی که به عاریت وارد خانه‌ای می‌شود، نه اینکه جزء آن خاندان باشد">*</span> فرزندان مال پدران هستند و بس. </p> <p>این بود آن گفتار عجیب، و گویا گوینده آن از صدر آیه و نیز از ذیلش غفلت کرده که اولاد را به مادران نسبت داده، و در صدر فرموده: <em>اولادهن</em> و در ذیل فرموده: <em>بولدها</em> ، که حکم این صدر و ذیل فرزند همانطور که فرزند پدر است فرزند مادر نیز هست، و اما شعر مامون، باید توجه داشت که مامون و امثال او چه کسی هستند، تا شعرشان چه باشد اینها بی‌ارزش‌تر از آنند که کسی بخواهد کلام خدای تعالی را با گفتار آنان تفسیر کند، و یا احتمالی را تایید نماید. </p> <p>و نیز باید دانست که مساله ادبیات و قوانین اجتماعی و امور تکوینی بر بسیاری از علمای ادب خلط شده، و در نتیجه در بسیاری از مواقع برای روشن ساختن یک حکم اجتماعی و یا یک حقیقت تکوینی به یک معنای لغوی استشهاد می‌کنند. </p> <p>و حق مطلب در مساله فرزند این است که نظام تکوین فرزند را ملحق به پدر و مادر و هر دو می‌کند، برای اینکه هستی فرزند مستند به هر دوی آنها است، و اما اعتبار اجتماعی البته در این باره مختلف است، بعضی از امتها فرزند را ملحق به مادر می‌دانند، و بعضی به پدر، و آیه   <code class="page" rel="2,361"/> شریفه، نظریه دوم را معتبر شمرده و با تعبیر از پدر به <em>مولود له</em> به این اعتبار اشاره کرده، و در بالا بیان اینکه چرا این نظریه را معتبر شمرده، گذشت. </p> <p><span class="phrase">کلمه <em rel="fa_2_233_11-11" data-sentence="5:522">ارضاع</em> که مصدر فعل <em rel="fa_2_233_3-3" data-sentence="75:495">یرضعن</em> است، مصدر باب افعال و از ماده رضاعة و رضع گرفته شده است، که به معنای مکیدن پستان به منظور نوشیدن شیر از آن است، و کلمه  <em rel="fa_2_240_12-12" data-sentence="252:362">حول</em> به معنای سال است، و اگر سال را حول گردش نامیده‌اند به خاطر این است که سال می‌گردد و اگر حول را به وصف کمال مقید کرد، برای این بود که سال اجزای بسیاری دارد، <em>دوازده ماه</em> و سیصد و پنجاه و پنج روز است، و چه بسا می‌شود که به مسامحه یازده ماه و یا سیصد و پنجاه روز را هم یک سال می‌نامند، مثال می‌گویند: در فلان شهر یک سال ماندم ، در حالی که چند روز کمتر بوده.</span> </p> <p>و جمله‌ <span class="aya" rel="2_233" data-words="7-11">لمن أراد أن یتم الرضاعة</span>، دلالت دارد بر اینکه: حضانت کودکی را در دامن پروریدن و شیر دادن حق مادر طلاق داده شده، و موکول به اختیار او است، اگر خواست می‌تواند کودکش را شیر دهد و در دامن بپرورد، و اگر نخواست می‌تواند از این کار امتناع بورزد، و همچنین رساندن مدت دو سال را به آخر، حق اوست، اگر خواست می‌تواند دو سال کامل شیر دهد، و اگر نخواست می‌تواند مقداری از دو سال را شیر داده، از تکمیل آن خودداری کند، و اما شوهر چنین اختیاری ندارد،  که از ابتدا اگر خواست بچه را از همسر مطلقه‌اش بگیرد و اگر نخواست نگیرد، البته در صورتی که همسرش موافق بود، می‌تواند یکی از دو طرف را اختیار کند، هم چنان که جمله <span class="aya" rel="2_233" data-words="39-41">فإن أرادا فصالا</span>... این معنا را می‌رساند. </p> <p> <span class="aya" rel="2_233" data-words="12-24">و علی المولود له رزقهن و کسوتهن بالمعروف، لا تکلف نفس إلا وسعها</span> منظور از کلمه <em>مولود له</em> همانطور که گفتیم پدر طفل است و منظور از رزق و کسوة، خرجی و لباس است، و خدای عز و جل این خرجی و نفقه را مقید به معروف کرد، یعنی متعارف از حال چنین شوهر و چنین همسر، و آن گاه مطلب را چنین تعلیل کرد: که خدا هیچ کسی را به بیش از طاقتش تکلیف نمی‌کند، و آن گاه دو حکم دیگر هم بر این حکم ضمیمه کرد. </p> <p>اول اینکه: حق حضانت و شیر دادن و نظیر آن مال همسر است، پس شوهر نمی‌تواند به زور میان مادر و طفل جدایی بیندازد، و یا از اینکه مادر فرزند خود را ببیند، و یا مثلا ببوسد، و یا در آغوش بگیرد جلوگیری کند، برای اینکه این عمل مصداق روشن مضاره و حرج بر زن است، که در آیه شریفه، از آن نهی شده است. </p> <p>دوم اینکه: زن نیز نمی‌تواند در مورد بچه شوهر، به شوهر مضاره و حرج وارد آورد، مثلا نگذارد پدر فرزند خود را ببیند، و از این قبیل ناراحتیها فراهم کند، چون در آیه شریفه می فرماید: <span class="aya" rel="2_233" data-words="25-33">لا تضار والدة بولدها، و لا مولود له بولده</span>، نه زن به وسیله فرزندش به ضرر و حرج<code class="page" rel="2,362"/> می‌افتد، و نه پدر، و اگر در این جمله می‌فرمود: و لا مولود له به ، و مرجع ضمیر به را که همان  <em>ولده</em> باشد نمی‌آورد، تناقضی به چشم می‌خورد چون در چنین فرضی ضمیر <em>به</em> به کلمه  <em>ولدها</em> بر می‌گردد، چون در سابق ذکری از کلمه: <em>ولد</em> به میان نیامده بود، در نتیجه این توهم پیش می‌آمد که در آیه شریفه تناقض هست، از یک طرف می‌فرماید: شوهر، کسی است که فرزند برای او متولد می‌شود ، و از طرفی دیگر می‌فرماید: فرزند برای مادر متولد می شود . </p> <p>پس در جمله مورد بحث، هم حکم تشریع مراعات شده، و هم حکم تکوین، یعنی هم فرموده، از نظر تکوین، فرزند هم مال پدر و هم مال مادر است، و از طرفی دیگر فرموده: از نظر تشریع و قانون، فرزند تنها از آن پدر است. </p> <p> <span class="aya" rel="2_233" data-words="34-38">و علی الوارث مثل ذلک</span> از ظاهر آیه بر می‌آید: آنچه که به حکم شرع به گردن پدر است، مانند خرجی و لباس در صورتی که پدر فوت شود به گردن وارث او خواهد بود، لیکن مفسرین آیه را به معانی دیگری تفسیر کرده‌اند که با ظاهر آیه نمی‌سازد، و از آنجا که اصل مساله مربوط به فقه است متعرض آن معانی نشدیم، اگر کسی بخواهد به آنها آگاه شود باید به کتب فقهی مراجعه نماید، و آنچه ما در معنای آیه گفتیم موافق با مذهب ائمه اهل بیت ع است، چون از اخباری که از ایشان رسیده، همین معنا استفاده می‌شود، و همچنین موافق با ظاهر آیه شریفه نیز هست. </p> <p> <span class="aya" rel="2_233" data-words="39-46">فإن أرادا فصالا عن تراض منهما و تشاور</span>... <span class="phrase"><em> کلمه</em> فصال به معنای از شیر جدا کردن کودک است، و کلمه <em rel="fa_2_233_46-46" data-sentence="62:295">تشاور</em> به معنای اجتماع کردن در مجلس مشاوره است، و این جمله به خاطر حرف <em>فاء</em> که در آغاز دارد تفریع بر حقی است که قبلا برای زوجه تشریح شده، و به وسیله آن حرج از بین برداشته شد، پس حضانت و شیر دادن بر زن واجب و غیر قابل تغییر نیست، بلکه حقی است که می‌تواند از آن استفاده کند، و می‌تواند ترکش کند.</span> </p> <p>پس ممکن است نتیجه مشورتشان این باشد که هر دو راضی شده باشند بچه را از شیر بگیرند، بدون اینکه یکی از دو طرف ناراضی و یا مجبور باشد و همچنین ممکن است نتیجه این باشد که پدر، فرزند خود را به زنی دیگر بسپارد تا شیرش دهد، و همسر خودش راضی به شیر دادن نشود و یا فرضا شیرش خراب باشد، و یا اصلا شیر نداشته باشد، و یا جهاتی دیگر، البته همه اینها در صورتی است که مرد به خوبی و خوشی آنچه را که زن استحقاق دارد به او بدهد، و در همه موارد منافاتی با حق زن نداشته باشد، و قید <span class="aya" rel="2_233" data-words="59-63">إذا سلمتم ما آتیتم بالمعروف</span> همین را می‌رساند. <code class="page" rel="2,363"/> <span class="aya" rel="2_233" data-words="64-73">و اتقوا الله و اعلموا أن الله بما تعملون بصیر</span> در این جمله، امر به تقوا می‌کندو اینکه این تقوا به اصلاح صورت این اعمال باشد، چون احکام نامبرده همه اموری بود مربوط به صورت ظاهر، و لذا دنباله جمله فرمود: و بدانید که خدا بدانچه می‌کنید دانا است... ، به خلاف ذیل آیه قبلی یعنی آیه <span class="aya" rel="2_231" data-words="1-6">و إذا طلقتم النساء فبلغن أجلهن</span>... ، که در ذیل آن فرمود: از خدا پروا کنید، و بدانید که خدا به هر چیزی دانا است برای اینکه آیه نامبرده مشتمل بود بر جمله: <span class="aya" rel="2_231" data-words="12-16">و لا تمسکوهن ضرارا لتعتدوا</span>، و معلوم است که ضرار و دشمنی سبب می‌شود که از ظاهر اعمال تجاوز نموده، به نیت نیز سرایت کند، و در نتیجه پاره‌ای از دشمنی‌هایی که در صورت عمل ظاهر نیست انجام دهد، دشمنی‌هایی که بعدها اثرش معلوم گردد. </p> <p><code class="aya" rel="2_234"/> <span class="aya" rel="2_234" data-words="1-13">و الذین یتوفون منکم و یذرون أزواجا یتربصن بأنفسهن أربعة أشهر و عشرا</span> <span class="phrase">کلمه <em>توفی</em> به معنای میراندن است، وقتی گفته می‌شود خدای تعالی فلانی را توفی کرد، معنایش این است که او را میراند، پس خدا متوفی است،  به کسر فاء و او شخص مرده متوفی به فتح فاء است: متوفی اسم فاعل و متوفی اسم مفعول است و کلمه <em>یتوفون</em>  فعل مجهول است یعنی فعلی است که حالت اسم مفعولی را بیان می‌کند و کلمه <em>یذرون</em>  مانند کلمه <em>یدعون</em> فعل مضارعی است که از ماده آن دو فعل ماضی مشتق نشده است، و معنای هر دو رها کردن و ترک نمودن است، و منظور از کلمه <em rel="fa_2_234_13-13" data-sentence="470:64">عشره</em> ده روز است که چون از ظاهر کلام پیدا بود کلمه روز را ذکر نفرمود.</span> <span class="aya" rel="2_234" data-words="14-24">فإذا بلغن أجلهن فلا جناح علیکم فیما فعلن فی أنفسهن بالمعروف</span>... <em> مراد از</em> بلوغ أجل تمام شدن مدت عده است، و جمله: <span class="aya" rel="2_234" data-words="17-18">فلا جناح</span>... کنایه است از دادن اختیار به زنان در کارهایی که می‌کنند، پس اگر خواستند ازدواج کنند می‌توانند، و خویشاوندان میت نمی‌توانند او را از این کار باز بدارند به استناد اینکه در فامیل ما چنین چیزی رسم نیست. زیرا اینگونه عادات که اساسش جاهلیت و کوری و یا بخل و یا حسد است نمی‌تواند حق زن را از او سلب کند، چون زنان خود صاحب اختیار می‌باشند، و این حق معروف و مشروع آنان است، و در اسلام کسی نمی‌تواند از عمل معروف نهی کند. </p> <h3> <span class="title" rel="2_234 2_228 2_229 2_230 2_231 2_232 2_233 2_235 2_236 2_237 2_238 2_239 2_240 2_241 2_242">عقائد قبل از اسلام در باره زن شوهر مرده</span> </h3> <p> قبل از اسلام امت‌های مختلف، در باره زن شوهر مرده، عقائد خرافی مختلفی داشتند، بعضی معتقد بودند که او را با همسر مرده‌اش باید آتش زد، یا زنده زنده در گور شوهرش به خاک سپرد، بعضی دیگر معتقد بودند که تا آخر عمر نباید با هیچ مردی ازدواج کند و این عقیده نصارا بود، و بعضی می‌گفتند: باید تا یک سال بعد از مرگ شوهرش از هر مردی اعتزال و کناره‌گیری کند، و این عقیده عرب جاهلیت بود، بعضی دیگر نزدیک به یک سال را معتقد<code class="page" rel="2,364"/> بودند، مثلا نه ماه، که این اعتقاد بعضی از ملل راقیه و متمدن است. </p> <p>بعضی دیگر معتقد بودند که شوهر متوفی حقی به گردن همسرش دارد و آن همین است که از ازدواج با دیگران تا مدتی خودداری کند، همه این عقاید خرافی ناشی از احساسی است که در خود سراغ داشتند، و آن این بود که ازدواج یعنی شرکت در زندگی و آمیخته شدن در آن، و معلوم است که این احساس، اساسش انس و الفت و محبت بود، و خود محبت، احترامی دارد که باید رعایتش کرد، و محبت هر چند دو طرفی است و زن و شوهر هر دو باید رعایت آن را بکنند، و هر یک مرد دیگری به خاطر محبتی که مرده به او داشت ازدواج نکند، زن شوهر نکند و شوهر زن نگیرد، و لیکن رعایت این احترام از ناحیه زن واجب‌تر و لازم‌تر است، چون زن باید رعایت حیا و پوشیدگی و عفت را هم بکند. </p> <p>پس سزاوار نیست زنی که شوهرش مرده، خود را مانند کالایی مبتذل که هر کس آن را دستکاری می‌کند در معرض ازدواج قرار دهد، پس انگیزه احکام مختلفی‌که در امت‌های مختلف در این باب جعل شده، همین است، و اسلام چنین حکم کرده است که چنین زنی تقریبا یک ثلث سال یعنی چهار ماه و ده روز شوهر اختیار نکند، و عده وفات بگیرد. </p> <p> <span class="aya" rel="2_234" data-words="25-29">و الله بما تعملون خبیر</span>. </p> <p><span class="phrase">از آنجایی که گفتار در آیه مشتمل بر تشریع حکم عده وفات، و حق ازدواج برای زنان بعد از تمام شدن عده بود، و هر دوی این احکام مستلزم آن است که خدای تعالی اعمال بندگان را تشخیص دهد و از صلاح و فساد آن با خبر باشد، لذا از بین اسمای حسنای خدای تعالی اسم  <em rel="fa_2_234_29-29" data-sentence="247:268">خبیر</em> برای تعلیل حکم مناسب بود، تا بفهماند که اگر خدای تعالی چنین حکم فرمود، به این جهت بود که او از عملی که ممنوع است و عملی که مباح و بی‌اشکال است خبر دارد، پس زنان بایستی در بعضی موارد از ازدواج خودداری کنند، و در بعضی از موارد دیگر هر چه می‌خواهند برای خود اختیار کنند.</span> </p> <p><code class="aya" rel="2_235"/> <span class="aya" rel="2_235" data-words="1-14">و لا جناح علیکم فیما عرضتم به من خطبة النساء أو أکننتم فی أنفسکم</span> <span class="phrase">کلمه <em>تعریض</em> که مصدر باب تفعیل است، و فعل <em rel="fa_2_235_6-6" data-sentence="49:745">عرضتم</em> که از آن مشتق شده به معنای گرداندن وجهه کلام به سویی است که شنونده، مقصود گوینده را بفهمد، و گوینده به مقصود خود تصریح نکرده باشد، که به زبان فارسی آن را طعنه زدن و گوشه زدن و کنایه هم می گویند، و فرق میان تعریض و کنایه این است که در گفتاری که در آن تعریض باشد به معنایی غیر ظاهر عبارت، در نظر است، مثل گفتار خواستار به زنی که خواستگاری می‌کند که می گوید من خیلی زن دوست و خوش معاشرتم، که مقصودش این است که اگر با من ازدواج کنی به زندگی خوشی می‌رسی، و محبوب می‌شوی، بر خلاف کنایه، که غیر از معنای مقصود، چیز<code class="page" rel="2,365"/> دیگری در نظر نیست، مثل اینکه برای فهماندن اینکه مثلا حاتم طائی مردی سخی و بخشنده بود بگویی خاکسترش زیاد بود که در این مثال به خاکسترش کاری نداری، بلکه می‌خواهی بگویی بسیار میهمان‌دار و با سخاوت است.</span> </p> <p>و <span class="phrase">کلمه <em rel="fa_2_235_9-9" data-sentence="5:414">خطبه</em>  <em>بکسره خاء</em> از مصدر خ-ط-ب است، که به معنای تکلم و برگشتن در کلام است، وقتی که گفته می‌شود فلانی فلان زن را خطبه با کسره خاء کرد، معنایش این است که در امر تزویج با او گفتگو کرد، پس آن مرد خاطب است نه خطیب، و وقتی گفته می‌شود فلان خطیب برای مردم ایراد خطبه بضمه خاء کرد معنایش این است یا بطور کلی با ایشان سخن گفت، و یا در خصوص مواعظ سخن گفت، پس چنین کسی خطیبی است از خطباء و اما خواستگار خاطبی است از خطاب.</span> </p> <p>و <span class="phrase">کلمه <em rel="fa_2_235_12-12" data-sentence="5:1244">اکنان</em> که مصدر باب افعال <em rel="fa_2_235_12-12" data-sentence="82:1211">اکنان</em> است، از ثلاثی مجرد ک-ن-ن گرفته شده است که به فتح کاف به معنای پنهان کردن و پوشاندن است، اما نه هر پوشاندنی، بلکه باب افعال آن، یعنی خصوص اکنان به معنای پوشاندن در دل است، پس این فصل تنها در مورد اسرار نهفته در نفس به کار می‌رود هم چنان که در آیه مورد بحث هم فرمود: <span class="aya" rel="2_235" data-words="11-14">أو أکننتم فی أنفسکم</span>، و اما ثلاثی مجرد آن، یعنی <em>کن</em> مختص است به پوشش‌های مادی، از قبیل محفظه و جامه و خانه هم چنان که در آیه: <span class="aya" rel="37_49" data-words="1-3">کأنهن بیض مکنون</span><span class="footnote" rel="1" title="سوره صافات، آیه ۴۹">*</span> و آیه: <span class="aya" rel="56_23" data-words="1-3">کأمثال اللؤلؤ المکنون</span><span class="footnote" rel="2" title="سوره واقعه، آیه ۲۳">*</span> در مورد تخم شتر مرغی که زیر بال او از گرد و غبار محفوظ مانده و لؤلؤیی که در صندوقچه‌اش محفوظ داشته است استعمال شده است، و مراد از آیه مورد بحث این است که در مورد خواستگاری مانعی نیست از اینکه شما به کنایه سخنی بگویید، و خواسته خود را به کنایه بفهمانید، و یا در امر زن مورد نظرتان اموری را در قلب پنهان بدارید، که بعد از چند صباح دیگر که فلان زن از عده بیرون می‌آید از او خواستگاری خواهم کرد، و یا مثلا آرزو کنید که کی می‌شود من به وصل او نائل شوم؟ و یا اموری از این قبیل.</span> </p> <p> <span class="aya" rel="2_235" data-words="15-18">علم الله أنکم ستذکرونهن</span>...  این جمله در مورد تعلیل برای نفی جناح ازخواستگاری است و تعریض در آن است، می فرماید: اینکه گفتیم در خواستگاری و تعریض اشکالی نیست برای این است که به یاد زنان بودن، امری است مطبوع طبع شما مردان، و خدا هرگز از چیزی که غریزه فطری و نوع خلقت شما است نهی نمی‌کند، بلکه آن را تجویز هم می‌کند، و مساله زنان خود یکی از مواردی است     <code class="page" rel="2,366"/> که به روشنی دلالت می‌کند بر اینکه احکام دین اسلام همه بر اساس فطرت است و هیچ حکم غیر فطری ندارد. </p> <p> <span class="aya" rel="2_235" data-words="29-37">و لا تعزموا عقدة النکاح حتی یبلغ الکتاب أجله</span> کلمه <em>عزم</em> به معنای تصمیم جدی و عقد قلب است بر اینکه فعلی را انجام دهی، و یا حکمی را تثبیت کنی، بطوری که دیگر در اعمال آن تصمیم و تاثیرش هیچ سستی و وهن باقی نماند، مگر آنکه به کلی از آن تصمیم صرف نظر کنی، به این معنا که عاملی باعث شود به کلی تصمیم شما باطل گردد، و اما کلمه <em>عقده</em> این کلمه از ماده ع-ق-د است که به معنای بستن است، و در این آیه، علقه زناشویی به گرهی تشبیه شده که دو تا ریسمان را به هم متصل می‌کند، به طوری که آن دو را یک ریسمان البته بلندتر می‌سازد، گویی حبالة و ریسمان نکاح هم دو نفر انسان را یعنی زن و شوهر را به هم متصل می‌کند. </p> <p>و در اینکه عقده نکاح را وابسته به عزم کرد که یک امری است قلبی، اشاره است به اینکه سنخ این گره و این دلبستگی با سنخ گره‌های مادی تفاوت دارد، این گره امری است قائم به قلب و به نیت و اعتقاد، چون اصل مساله شوهر بودن از طرف مرد و همسر بودن از طرف زن یک امر اعتباری عقلایی است، که جز در ظرف اعتقاد و ادراک موطنی ندارد،  آنچه ما در خارج می‌یابیم تنها و تنها شخص فلان آقا و فلان خانم است، و شوهر بودن او و همسر بودن این چیزی نیست که علاوه از خود آنها در خارج وجود داشته باشد، عینا نظیر ملک و سایر حقوق اجتماعی و عقلایی، که بیانش در ذیل آیه شریفه: <span class="aya" rel="2_213" data-words="1-4">کان الناس أمة واحدة</span>...<span class="footnote" rel="1" title="سوره بقره، آیه ۲۱۳">*</span> گذشت، پس می‌توان گفت در آیه شریفه، هم استعاره به کار رفته که تصمیم جدی را محکم کردن گره نامیده و هم کنایه به کار رفته که مساله ازدواج را نوعی گره خوانده است، و مراد از کتاب مکتوب حکمی است که خدای تعالی رانده، که زن باید فلان مدت عده نگه دارد، و در مدت عده ازدواج نکند. </p> <p>پس معنای آیه این می‌شود، که مادامی که عده زنان به آخر نرسیده، عقد ازدواج را جاری نکنید، و این آیه شریفه کشف می‌کند که گفتاری در آن آیه و در آیه قبل از آن که می‌فرمود: <span class="aya" rel="2_235" data-words="2-10">لا جناح علیکم فیما عرضتم به من خطبة النساء</span>... ، تنها راجع به خواستگاری از زنان در عده و عقد بستن آنان است، بنا بر این <em>لام</em> در کلمه <em>النساء</em> لام عهد است، نه لام جنس و غیره،  و معنایش در آیه قبل این است که اشکالی بر شما نیست که در خواستگاری همین زنانی که مورد بحث بودند، چنین و چنان کنید، و در آیه مورد بحث این است که در مورد   <code class="page" rel="2,367"/> همین زنان ما دام که از عده در نیامده‌اند اجرای عقد نکنید <em>مترجم</em> . </p> <p> <span class="aya" rel="2_235" data-words="38-45">و اعلموا أن الله یعلم ما فی أنفسکم</span>...  در این آیه از صفات خدای تعالی سه صفت علم و مغفرت و حکم را نامبرده، و این خود دلیل است بر اینکه مخالفت حکمی که در دو آیه آمده، یعنی خواستگاری کردن از زنان در عده و تعریض به آنان و بستن قول و قرار محرمانه با ایشان از مهلکات است، که خدای سبحان آن طور که باید آنها را دوست نمی‌دارد، هر چند که به خاطر مصالحی تجویزش کرده باشد. </p> <p><code class="aya" rel="2_236"/> <span class="aya" rel="2_236" data-words="1-13">لا جناح علیکم إن طلقتم النساء ما لم تمسوهن أو تفرضوا لهن فریضة</span> کلمه <em>مس</em> که در لغت به معنای تماس گرفتن دو چیز با یکدیگر است و در اینجا کنایه است از عمل زناشویی، و منظور از فرض کردن فریضه‌ای برای زنان، معین کردن مهریه است. و معنای آیه این است که انجام نگرفتن عمل زناشویی و همچنین معین نکردن مهریه مانع از صحت طلاق نیست. </p> <p> <span class="aya" rel="2_236" data-words="14-24">و متعوهن علی الموسع قدره و علی المقتر قدره متاعا بالمعروف</span> <span class="phrase">کلمه <em>تمتیع</em> که مصدر فعل امر <em>متعوا</em> است به معنای آن است که به کسی چیزی دهی که از آن بهره‌مند گردد، و کلمه <em rel="fa_2_241_3-3" data-sentence="121:205">متاع</em> و نیز <em>متعه</em> عبارت از همان چیز است، و در آیه مورد بحث کلمه <em>متاعا</em> مفعول مطلق برای <em rel="fa_2_236_15-15" data-sentence="275:92">متعوهن</em> است، هر چند که جمله علی الموسع قدره و علی المقتر قدره ، بین این مفعول و فعلش فاصله شده است.</span> </p> <p>و <span class="phrase">کلمه <em>موسع</em> ، اسم فاعل از باب افعال است که ماضی آن <em>اوسع</em> می‌باشد و موسع به کسی گویند که دارای وسعت مالی باشد، و گویا این فعل از آن افعال متعدی است که همیشه مفعولش به منظور اختصار حذف می‌شود، تا ثبوت اصل معنا را برساند و به همین جهت بر خلاف ظاهر لغوی‌اش فعل لازم شده، و کلمه <em rel="fa_2_236_21-21" data-sentence="289:130">مقتر</em> نیز اسم فاعل از همان باب است، و مقتر به کسی گویند که در ضیق مالی قرار داشته باشد، و کلمه قدر به فتح دال و سکون آن به یک معنا است.</span> </p> <p>و معنای آیه این است که: واجب است بر شما که همسر خود را طلاق می‌دهید در حالی که در حین عقد ازدواجش مهری برایش معین نکرده بودید، اینکه چیزی به او بدهید، چیزی که عرف مردم آن را بپسندد،  البته هر کسی به اندازه توانایی خود، ثروتمند به قدر وسعش یعنی بقدری که مناسب با حالش باشد، بطوری که وضع همسر مطلقه‌اش بعد از جدایی و قبل از جدایی تفاوت فاحش نداشته باشد، و فقیر هم به قدر وسعش، البته این حکم مخصوص مطلقه‌ای است که مهریه‌ای برایش معین نشده باشد، و شامل همه زنان مطلقه نیست، و نیز مخصوص زنی است که شوهرش با او هیچ نزدیکی نکرده باشد، و دلیل این معنا آیه بعدی<code class="page" rel="2,368"/> است که حکم مساله سایر زنان مطلقه را بیان می‌کند. </p> <p> <span class="aya" rel="2_236" data-words="25-27">حقا علی المحسنین</span>. </p> <p>کلمه <em>حقا</em> مفعول مطلق است برای فعلی که حذف شده، و تقدیر آن <em>حق الحکم حقا</em> است، و از ظاهر این جمله هر چند به نظر می‌رسد که وصف محسن بودن دخالت در حکم دارد، و چون از خارج می‌دانیم احسان واجب نیست، نتیجه می‌گیریم که پس احسان مستحبّ است و حکم در آیه حکمی است <em>استحبابی</em> ، نه <em>وجوبی</em> ، و لیکن روایات صریح از طرق ائمه اهل بیت ع حکم در آیه را واجب دانسته، و شاید وجه در آن همان باشد که در سابق فرمود: <span class="aya" rel="2_229" data-words="1-7">الطلاق مرتان فإمساک بمعروف أو تسریح بإحسان</span>... که در آن آیه احسان بر زنان مطلقه <em>مسرحه</em> را واجب کرد، پس در این آیه نیز حکم احسان بر محسنین که همان مردان طلاقگو باشند محقق و واجب شده است، و خدا داناتر است. <code class="aya" rel="2_237"/> <span class="aya" rel="2_237" data-words="1-7">و إن طلقتموهن من قبل أن تمسوهن</span>...  یعنی و اگر طلاق را قبل از ادخال به ایشان واقع ساختید، ولی در آغاز که عقدشان می‌کردید مهریه‌ای برایشان معین کردید، واجب است که نصف آن مهر معین شده را به ایشان بدهید، مگر اینکه خود آن زنان طلاقی و یا ولی آنان نصف مهر را ببخشند، که در این صورت همه مهر ساقط می‌شود، و اگر زن آن را قبلا گرفته بوده، باید برگرداند، و یا آنکه شوهر که تمام مهر را قبلا داده، نصف مهری که از آن زن طلب دارد به وی ببخشد این مساله را به این جهت می‌گوییم که آیه شریفه می‌فرماید: <span class="aya" rel="2_237" data-words="19-24">أو یعفوا الذی بیده عقدة النکاح</span> و در مساله نکاح، سه نفر عقده را به دست دارند، یکی زن و دوم ولی زن، و سوم شوهر، و هر یک از این سه طائفه میتوانند نصف مهر را ببخشند. </p> <p>و به هر حال آیه شریفه بخشیدن نصف مهر را به تقوا نزدیک‌تر شمرده، و این بدان جهت است که وقتی انسان از چیزی که حق مشروع و حلال او است صرف نظر کند، یقینا از هر چیزی که حق او نیست و بر او حرام است بهتر صرف نظر می‌کند و بر چشم‌پوشی از آن قوی‌تر و قادرتر است. </p> <h3> <span class="title" rel="2_237 2_233 2_228 2_229 2_230 2_231 2_232 2_234 2_235 2_236 2_238 2_239 2_240 2_241 2_242">تشویق مردم به احسان و فضل نسبت به یکدیگر در روابط بین خود</span> </h3> <p>  <span class="aya" rel="2_237" data-words="30-34">و لا تنسوا الفضل بینکم</span>... <em> کلمه</em> فضل مانند کلمه فضول به معنای زیادی است، با این تفاوت که فضل به طوری که گفته‌اند زیادی در مکارم و کارهای ستوده است، و فضول، به معنای زیادی در ناستوده است، در این جمله کلمه فضل آمده که از نظر اخلاقی سزاوار است انسان در مجتمع حیاتش آن را به کار گیرد، و افراد اجتماع در آن قلمرو با یکدیگر زندگی و معاشرت کنند، و منظور این بوده که مردم را به سوی احسان و فضل به یکدیگر تشویق کند، تا افراد به آسانی از حقوق خود<code class="page" rel="2,369"/> صرف نظر کنند، و شوهر در مورد همسرش تسهیل و تخفیف قائل شود، و همسر او نیز نسبت به شوهرش سخت‌گیری نکند و نکته‌ای که در جمله: <span class="aya" rel="2_237" data-words="35-39">إن الله بما تعملون بصیر</span>، همان نکته‌ای است که در ذیل آیه: <span class="aya" rel="2_233" data-words="1-4">و الوالدات یرضعن أولادهن</span> بیان کردیم. </p> <p><code class="aya" rel="2_238"/> <span class="aya" rel="2_238" data-words="1-10">حافظوا علی الصلوات و الصلاة الوسطی و قوموا لله قانتین</span> <span class="phrase">حفظ هر چیز به معنای ضبط آن است، ولی بیشتر در مورد حفظ معانی در نفس، استعمال می‌شود، و کلمه: <em rel="fa_2_238_6-6" data-sentence="92:258">وسطی</em> مؤنث <em>اوسط</em>  میانه‌تر است، و منظور از <em rel="fa_2_238_5-6" data-sentence="193:194">صلاة وسطی</em> نمازی است که در وسط نمازها قرار می‌گیرد و از کلام خدای تعالی استفاده نمی‌شود که منظور از آن چه نمازیست؟ تنها سنت است که آن را تفسیر می‌کند و انشاء اللَّه به زودی روایاتش از نظر خواننده می‌گذرد.</span> </p> <p>و <em>لام</em> در جمله: <span class="aya" rel="2_238" data-words="8-9">قوموا لله</span>، لام غایت است و قیام به هر امری کنایه است از اشتغال به انجام آن و کلمه: <em>قنوت</em> به معنای خضوع در اطاعت است، در جای دیگر فرموده: <span class="aya" rel="2_116" data-words="14-16">کل له قانتون</span><span class="footnote" rel="1" title="همه برای او خاضع و مطیع هستند سوره بقره، آیه ۱۱۷&quot;">*</span> و نیز فرموده: <span class="aya" rel="33_31" data-words="1-7">و من یقنت منکن لله و رسوله</span><span class="footnote" rel="2" title="و از شما بانوان، هر کس که مطیع و خاضع برای خدا و رسول باشد سوره احزاب، آیه ۳۱&quot;">*</span> پس حاصل معنای آیه این است که باید شما مردم متصف به اطاعت خدا و خضوع و خلوص برای او شوید. </p> <p><code class="aya" rel="2_239"/> <span class="aya" rel="2_239" data-words="1-5">فإن خفتم فرجالا أو رکبانا</span>...  <span class="phrase">این جمله شرطیه، عطف است بر جمله قبل و دلالت دارد بر شرطی که حذف شده، و معنایش این است که اگر نترسیدید محافظت بکنید، و اما اگر ترسیدید این محافظت را با مقدار امکانات خود تقدیر کنید، و به همان مقدار نماز بخوانید، چه در حال پیاده که ایستاده باشید، یا در راه باشید و چه در حال سواره و کلمه <em>رجال</em> جمع رجل مرد نیست، بلکه جمع راجل پیاده است، و کلمه <em rel="fa_2_239_5-5" data-sentence="350:49">رکبان</em> جمع راکب است، و این قسم نماز، همان نماز خوف است.</span> </p> <p>حرف <em>فا</em> در جمله: <span class="aya" rel="2_239" data-words="6-7">فإذا أمنتم</span> فای تفریع است، و معنای جمله را چنین می‌کند:  حال که گفتیم محافظت بر نمازها امری است که در هیچ شرایطی ساقط نمی‌شود، بلکه اگر ترسی در کارتان نبود و توانستید نماز را حفظ کنید واجب است بکنید و اگر محافظت بر نماز برایتان دشوار شد هر قدر ممکن بود محافظت کنید، پس باید هر وقت آن ترس از بین رفت و دو- باره امنیت پیدا کردید مجددا در محافظت نماز بکوشید، و خدا را بیاد آورید . </p> <p>     <code class="page" rel="2,370"/> حرف <em>کاف</em> در جمله <span class="aya" rel="2_239" data-words="10-11">کما علمکم</span>... کاف تشبیه است، و جمله: <span class="aya" rel="2_239" data-words="12-15">ما لم تکونوا تعلمون</span> از قبیل به کار بردن عام در مورد استعمال خاص است، تا دلالت کند بر منت‌های بسیاری که خدا از نعمت‌های بسیار و از تعلیم بر مردم دارد و گرنه جا داشت بفرماید: و چون امنیت یافتیدخدا را همانطور که قبلا در مورد نماز خوف، تعلیمتان داد بیاد آورید، ولی اینطور نفرمود، بلکه تعلیم را عمومیت داد، و فرمود: خدا را همانطور که چیزهایی به شما تعلیم داد که نمی‌دانستید بیاد بیاورید و این تعبیر برای آن بود که بر امتنان بر همه نعمت‌ها و تعلیم‌ها دلالت کند و بنا بر این معنای آیه چنین می‌شود پس خدا را آن چنان بیاد آورید که یادآوریتان مساوی و برابر با این نعمت باشد، که نماز در حال امن و در حال خوف و نیز همه شرایع دین را به شما تعلیم کرد. </p> <p><code class="aya" rel="2_240"/> <span class="aya" rel="2_240" data-words="1-9">و الذین یتوفون منکم و یذرون أزواجا وصیة لأزواجهم</span>. </p> <p><span class="phrase">کلمه <em rel="fa_2_240_8-8" data-sentence="5:1159">وصیة</em> در اینجا مفعول مطلقی است برای فعلی تقدیری، و تقدیر آیه <em>لیواصوا وصیة</em> است، و اینکه کلمه <em rel="fa_2_240_12-12" data-sentence="156:1051">حول</em> را با الف و لام تعریف کرده خالی از دلالت بر این نیست که آیه شریفه قبل از تشریع عده وفات یعنی چهار ماه و ده روز نازل شده چون زنان عرب جاهلیت، بعد از مرگ شوهران خود یک سال تمام در خانه می‌نشستند، یعنی شوهر نمی‌کردند، و این آیه شریفه سفارش می‌کند به مردان که برای همسران خود وصیتی کنند و مالی معین نمایند، که بعد از مرگشان به ایشان بدهند، مالی که کفاف مخارج یک سال ایشان را بدهد، بدون اینکه از خانه‌های خود اخراج شوند، چیزی که هست از آنجایی که این تعیین مال، حق زنان است و حق چیزیست که هم می‌توان آن را استیفا کرد و هم از آن صرف نظر نمود، لذا می‌فرماید: اگر زنان شوهر مرده در این مدت از خانه شوهر بیرون شدند، دیگر شما ورثه شوهر تقصیری در ندادن آن مال ندارید، و یا اگر خواستند بطور شایسته شوهر کنند دیگر شما مسئول نیستید، و این نظیر سفارشی است که به اشخاص مشرف به مرگ کرده که چیزی از مال خود را برای والدین و خویشاوندان وصیت کنند و فرمود: <span class="aya" rel="2_180" data-words="1-17">کتب علیکم إذا حضر أحدکم الموت إن ترک خیرا الوصیة للوالدین و الأقربین بالمعروف حقا علی المتقین</span><span class="footnote" rel="1" title="سوره بقره، آیه ۱۸۰">*</span>.</span> </p> <p>و از آنچه گذشت این معنا روشن گردید که آیه مورد بحث به وسیله آیه شریفه‌ای که عده وفات را چهار ماه و ده روز معین کرده، و نیز به آیه‌ای که برای زنان دارای فرزند، هشت یک و برای زنان بی اولاد چهار یک مال شوهر را ارث معین می‌کند، نسخ شده است. </p> <p>   <code class="page" rel="2,371"/><code class="aya" rel="2_241"/> <span class="aya" rel="2_241" data-words="1-7">و للمطلقات متاع بالمعروف حقا علی المتقین</span>...  <span class="phrase">این آیه شریفه در باره تمام مطلقات است، چیزی که هست، از اینکه حکم را وابسته به صفت تقوا کرده، استفاده می‌شود که حکم وجوبی نیست، بلکه استحبابی است.<span class="footnote" rel="1" title="برای اینکه قبلا نیز گفتیم که دادن خرجی به زن مطلقه و طلاق گرفته، واجب نیست تنها در مورد زنی واجب است که نه مهری معین دارد و نه تصرف شده است و اما زنی که تصرف شده و مهر دارد، همان مهر را به او می‌دهند، و اگر مهریه‌اش معین نشده مهر المثل می‌برد و آنکه مهرش معین شده ولی تصرف نشده، نصف همان مهر را می‌برد، پس اطلاق آیه در صورتی محفوظ می‌ماند که ما حکم دادن متاع  خرجی را مستحبی دانسته و بگوئیم: در همه اقسام طلاق مستحبّ است که تا خارج شدن زن از عده، نفقه‌ای به او بدهند &lt;em&gt;مترجم&lt;/em&gt;">*</span> <code class="aya" rel="2_242"/> <span class="aya" rel="2_242" data-words="1-7">کذلک یبین الله لکم آیاته لعلکم تعقلون</span> کلمه <em rel="fa_2_242_7-7" data-sentence="822:720">عقل</em> در لغت به معنای بستن و گره زدن است.<span class="footnote" rel="2" title="و لذا طنابی را که با آن پا و یا زانوی شتر را می‌بندند نیز &lt;em&gt;عقال&lt;/em&gt; می‌گویند مثلا می‌گویند  &lt;em&gt;عقل البعیر&lt;/em&gt; -شتر را عقال کن &lt;em&gt;مترجم&lt;/em&gt;">*</span> و به همین مناسبت ادراکاتی هم که انسان دارد و آنها را در دل پذیرفته و پیمان قلبی نسبت به آنها بسته، عقل نامیده‌اند، و نیز مدرکات آدمی را و آن قوه‌ای را که در خود سراغ دارد و به وسیله آن خیر و شر و حق و باطل را تشخیص می‌دهد، <em rel="fa_2_242_7-7" data-sentence="1367:218">عقل</em> نامیده‌اند، و در مقابل این عقل، جنون و سفاهت و حماقت و جهل قرار دارد که مجموع آنها کمبود نیروی عقل است، و این کمبود به اعتباری جنون، و به اعتباری دیگر سفاهت، و به اعتبار سوم حماقت، و به اعتبار چهارم جهل نامیده می‌شود.</span> </p> <h3> <span class="title" rel="2_229 2_231 2_234 2_235 2_242 2_228 2_230 2_232 2_233 2_236 2_237 2_238 2_239 2_240 2_241">کلماتی که بر انواع ادراکات آدمی دلالت می‌کنند، در قرآن کریم</span> </h3> <p> <span class="phrase">کلماتی که در قرآن کریم در باره انواع ادراکات انسانی آمده، بسیار است و چه بسا تا بیست جور لفظ برسد، مانند <em>ظن</em> ، <em>حسبان</em> ، <em>شعور</em> ، <em>ذکر</em> ، <em>عرفان</em> ، <em rel="fa_2_229_47-47" data-sentence="184:433">فهم</em> ،  <em>فقه</em> ، <em>درایت</em> ، <em>یقین</em> ، <em>فکر</em> ، <em>رأی</em> ، <em>زعم</em> ، <em>حفظ</em> ، <em rel="fa_2_231_42-42" data-sentence="353:308">حکمت</em> ، <em>خبرت</em> ،  <em>شهادت</em> ، و <em rel="fa_2_242_7-7" data-sentence="450:257">عقل</em> ، که کلماتی نظیر <em>فتوی</em> و <em>بصیرت</em> نیز ملحق به آنها است و بد نیست در اینجا معنای این کلمات را بدانیم، لذا می‌گوئیم: کلمه <em>ظن</em> به معنای تصدیق بیش از پنجاه درصد و نرسیده به صد در صد است، زیرا که اگر به درجه صد در صد برسد جزم و قطع می‌شود.</span> </p> <p>کلمه <em>حسبان</em> هم به معنای ظن است، با این تفاوت که گویا استعمال کلمه حسبان در مورد ظن استعمالی است استعاری، مانند کلمه <em>عد-شمردن</em> چون همه می‌دانیم که لفظ حساب کردن و لفظ شمردن، معنای اصلی‌اش چیست، ولی ما همین دو کلمه را در     <code class="page" rel="2,372"/> مورد احتمال راجح نیز استعمال می‌کنیم، و می‌گوییم: من فلانی را از شجاعان می‌دانستم، و از دلاوران به حساب می‌آوردم، و منظور این است که او را در هنگام شمردن شجاعان، ملحق به آنان می‌دانستم. </p> <p>و اما کلمه <em>شعور</em> که به معنای ادراک دقیق است از ماده <em>شعر-به فتح شین</em>  گرفته شده، که به معنای مو بوده و ادراک دقیق را از آنجا که مانند مو باریک است، شعور خوانده‌اند و مورد استعمال این کلمه محسوسات است، نه معقولات و به همین جهت حواس ظاهری را مشاعر می‌گویند. </p> <p>و کلمه <em>ذکر</em> ، به معنای پیش کشیدن صورتهایی است که در خزینه ذهن انبار شده، و آن را بعد از آنکه از نظر و فکر غایب بوده، حاضر سازیم، و یا اگر حاضر بوده، نگذاریم غایب شود. </p> <p>و اما کلمه <em>عرفان و معرفت</em> ، به معنای آن است که انسان صورتی را که در قوه دراکه‌اش ترسیم شده، با آنچه که در خزینه ذهنش پنهان دارد، تطبیق کند، و تشخیص دهد که این همان است یا غیر آن، و بدین جهت است که گفته‌اند معرفت عبارت است از ادراک بعد از علم قبلی. </p> <p><span class="phrase">اما کلمه <em rel="fa_2_229_47-47" data-sentence="9:105">فهم</em> به معنای آن است که ذهن آدمی در برخورد با خارج به نوعی عکس العمل نشان داده و صورت خارج را در خود نقش کند.</span> </p> <p>و کلمه <em>فقه</em> به معنای آن است که فهم، یعنی همان صورت ذهنی را بپذیرد، و در پذیرش و تصدیق آن مستقر شود. </p> <p>و کلمه <em>درایت</em> به معنای فرو رفتن در این نقش و دقت در آن برای درک خصوصیات و اسرار و مزایای نهفته آن است، و به همین جهت، این کلمه در مقام بزرگداشت و تعظیم به کار می‌رود، هم چنان که می‌بینیم در آیات شریفه‌ <span class="aya" rel="69_1-3" data-words="1-8">الحاقة، ما الحاقة، و ما أدراک ما الحاقة</span><span class="footnote" rel="1" title="سوره الحاقة، آیه ۲">*</span> و آیات‌ <span class="aya" rel="97_1-2" data-words="1-11">إنا أنزلناه فی لیلة القدر، و ما أدراک ما لیلة القدر</span><span class="footnote" rel="2" title="سوره قدر، آیه ۲">*</span> استعمال شده، می‌فهماند که تشخیص خصوصیات و اسرار قیامت و اسرار لیلة القدر امری عظیم است که کسی قادر به درک آن نیست و اما یقین عبارت است از اینکه همان درک ذهنی آن چنان قوت و شدت داشته باشد که دیگر قابل سستی و زوال نباشد. </p> <p>و کلمه <em>فکر</em> به معنای نوعی سیر و مرور بر معلومات موجود حاضر در ذهن است، تا     <code class="page" rel="2,373"/> شاید از مرور در آن، و یک بار دیگر در نظر گرفتن آن، مجهولاتی برای انسان کشف شود. </p> <p>و کلمه <em>رأی</em> به معنای تصدیقی است که از همان فکر و تجدید نظر در مطالب حاضر در ذهن پیدا می‌شود، چیزی که هست بیشتر در علوم عملی که پیرامون آنچه <em>باید کرد</em> و آنچه  <em>نباید کرد</em> ، بحث می‌کند، استعمال می‌شود، نه در علوم نظری که مربوط است به امور تکوینی. <span class="phrase">کلمات سه‌گانه <em rel="fa_2_235_27-27" data-sentence="14:395">قول</em> و <em>بصیرت</em> و <em>افتاء</em> هم نزدیک به همین معنا را می‌دهد، با این تفاوت که استعمال <em rel="fa_2_235_27-27" data-sentence="162:291">قول</em> در تصدیق حاصل از فکر، استعمال در معنای لغوی آن گفتن نیست، بلکه تقریبا شبیه به استعمال مجازی و استعاری و از قبیل بکار بردن <em>لازم</em> در مورد  <em>ملزوم</em> است، چون قول در هر چیز، بعد از آن است که اعتقاد به آن پیدا شده باشد، پس استعمال قول در خود اعتقاد، استعمال لازم در مورد ملزوم است.</span> </p> <p>و اما کلمه <em>زعم</em> به معنای تصدیق مطلب است، تصدیق از این حیث که مطلب نامبرده صورتی است در ذهن، حال یا این تصدیق شصت در صد باشد، و یا صد در صد.  پس کلمه نامبرده هم در مورد ظن استعمال می‌شود و هم در مورد قطع و جزم. </p> <p>و کلمه <em>علم</em> همانطور که گفتیم به معنای احتمال صد در صد است، بطوری که حتی یک در صد هم احتمال خلاف آن داده نمی‌شود. </p> <p>و کلمه <em>حفظ</em> به معنای ضبط کردن صورت آن چیزی است که برای ما معلوم شده است، بطوری که هیچ دگرگونی و تغییری در آن پیدا نشود. </p> <p>و <span class="phrase">کلمه <em rel="fa_2_231_42-42" data-sentence="5:70">حکمت</em> ، به معنای صورت علمیه است، اما از این جهت که مطلبی محکم و استوار است.</span> </p> <p>و کلمه <em>خبرت</em> به معنای این است که شخص خبره صورت علمیه‌ای را که در ذهن دارد آن چنان بدان احاطه داشته باشد که بداند از مقدمات آن چه نتائجی بر آن مترتب می‌شود. </p> <p>و کلمه <em>شهادت</em> ، به معنای دیدن و رسیدن به عین یک چیز و یا یک صحنه است، حال یا به حس ظاهری مانند <em>دیدن</em> ، <em>شنیدن</em> ، <em>بوئیدن</em> ، و <em>لمس محسوسات</em> ، و یا به حس باطن مانند <em>مشاهده</em> ، درک یقینی وجدانیات ، درک این که مثلا من میدانم و اراده و محبت و بغض و نظائر آن را دارم. </p> <p>همه الفاظی که تا کنون معنا کردیم به غیر از پنج لفظ اخیر تا حدی سر و کار با ماده و حرکت و دگرگونی دارند، و به همین جهت در مورد خدای تعالی استعمال نمی‌شوند، مثلا گفته نمی‌شود: خدای تعالی ظن می‌کند و می‌پندارد، و یا خیال می‌کند و یا می‌فهمد، و یا تفقه می‌کند و... </p> <p>و اما الفاظ پنجگانه اخیر از آنجایی که مستلزم نقص و فقدانی نیست، در مورد خدای<code class="page" rel="2,374"/> سبحان نیز به کار می‌رود، هم چنان که می‌بینیم در آیات زیر بکار رفته‌ <span class="aya" rel="4_176" data-words="51-55">و الله بکل شیء علیم</span><span class="footnote" rel="1" title="سوره نساء، آیه ۱۷۶">*</span> <span class="aya" rel="34_21" data-words="18-23">و ربک علی کل شیء حفیظ</span><span class="footnote" rel="2" title="سوره سبا، آیه ۲۱">*</span> <span class="aya" rel="2_234" data-words="25-29">و الله بما تعملون خبیر</span><span class="footnote" rel="3" title="سوره بقره، آیه ۲۳۴">*</span> <span class="aya" rel="12_83" data-words="15-18">إنه هو العلیم الحکیم</span><span class="footnote" rel="4" title="سوره یوسف، آیه ۸۳">*</span> <span class="aya" rel="41_53" data-words="18-22">أنه علی کل شیء شهید</span><span class="footnote" rel="5" title="سوره فصلت، آیه ۵۳">*</span>. </p> <h3> <span class="title" rel="2_242 2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241">در باره عقل و خردمندی انسان</span> </h3> <p> <span class="phrase">حال به بحثی که داشتیم برگشته و می‌گوئیم: لفظ <em rel="fa_2_242_7-7" data-sentence="45:1184">عقل</em> همانطور که توجه فرمودید از این باب بر ادراک اطلاق می‌شود که در ادراک عقد قلبی به تصدیق هست و انسان را به این جهت عاقل می‌گویند، و به این خصیصه ممتاز از سایر جانداران می‌دانند که خدای سبحان انسان را فطرتا اینچنین آفریده که در مسائل فکری و نظری حق را از باطل، و در مسائل عملی خیر را از شر، و نافع را از مضر تشخیص دهد، چون از میان همه جانداران او را چنین آفریده که در همان اول پیدا شدن و هست شدن خود را درک کند و بداند که او، اوست و سپس او را به حواس ظاهری مجهز کرده تا به وسیله آن، ظواهر موجودات محسوس پیرامون خود را احساس کند، ببیند و بشنود و بچشد و ببوید و لمس کند و نیز او را به حواسی باطنی چون: <em>اراده</em> ،  <em>حب</em> ، <em>بغض</em> ، <em>امید</em> ، <em>ترس</em> و امثال آن مجهز کرده تا معانی روحی را به وسیله آنها درک کند، و به وسیله آن معانی، نفس او را با موجودات خارج از ذات او مرتبط سازد و پس از مرتبط شدن، در آن موجودات دخل و تصرف کند، ترتیب دهد، از هم جدا کند، تخصیص دهد و تعمیم دهد و آن گاه در آنچه مربوط به مسائل نظری و خارج از مرحله عمل است، تنها نظر دهد و حکم کند، و در آنچه که مربوط به مسائل عملی است و مربوط به عمل است حکمی عملی کند، و ترتیب اثر عملی بدهد و همه این کارهایی را که می‌کند بر طبق مجرایی می‌کند که فطرت اصلی او آن را تشخیص داده، و این همان عقل است.</span> </p> <p>لیکن بسا می‌شود که یکی یا چند قوه آدمی بر سایر قوا غلبه می‌کند و کورانی و طوفانی در درون به راه می‌اندازد، مثلا درجه شهوتش از آن مقداری که باید باشد تجاوز می کند، و یا درجه خشمش بالا می‌رود،  و به حکم این که گفته‌اند: حقیقت سرابی است آراسته-هوا و هوس گرد برخاسته چشم عقلش نمی‌تواند حقیقت را درک کند، در نتیجه حکم بقیه قوای درونیش باطل و یا ضعیف می‌شود، و انسان از مرز اعتدال یا به طرف وادی افراط، و           <code class="page" rel="2,375"/> یا به طرف وادی تفریط سقوط می‌کند، آن وقت عقل آدمی نظیر آن قاضی می‌شود که بر طبق مدارک باطل و شهادتهای کاذب و منحرف و تحریف شده، حکم می‌کند، یعنی در حکمش از مرز حق منحرف می‌شود، هر چند که خیلی مراقب است به باطل حکم نکند، اما نمی‌تواند. </p> <p>چنین قاضی‌ای در عین اینکه در مسند قضا نشسته، قاضی نیست. </p> <h3> <span class="title" rel="2_242 2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241">در قرآن، مراد از تعقل ادراک توأم با سلامت فطرت است، نه تعقل تحت تاثیر غرائز و امیال نفسانی</span> </h3> <p> انسان عاقل هم در مواردی که یک یا چند تا از غرائز و امیال درونیش طغیان کرده یا عینک محبت به چشم عقل خود بسته، و یا عینک خشم، یا ترس زیاده از حد، یا امید بیجا، یا حرص، یا بخل، یا تکبر، در عین اینکه هم انسان است و هم عاقل نمی‌تواند به حق حکم کند، بلکه هر حکمی که می‌کند باطل است، و لو اینکه مانند معاویه‌ها حکم خود را از روی عقل بداند، اما اطلاق عقل به چنین عقلی، اطلاق به مسامحه است و عقل واقعی نیست، برای اینکه آدمی در چنین حالی از سلامت فطرت و سنن صواب بیرون است. </p> <p>و خدای عز و جل هم، کلام خود را بر همین اساس ادا نموده و عقل را به نیرویی تعریف کرده که انسان در دینش از آن بهره‌مند شود، و به وسیله آن راه را به سوی حقائق معارف و اعمال صالحه پیدا نموده و پیش بگیرد، پس اگر عقل انسان در چنین مجرایی قرار نگیرد، و قلمرو علمش به چهار دیوار خیر و شرهای دنیوی محدود گردد، دیگر عقل نامیده نمی‌شود، هم چنان که قرآن کریم از خود چنین انسانهایی حکایت می‌کند که در قیامت میگویند: <span class="aya" rel="67_10" data-words="3-12">لو کنا نسمع أو نعقل ما کنا فی أصحاب السعیر</span><span class="footnote" rel="1" title="سوره ملک، آیه ۱۰">*</span> اگر ما می‌شنیدیم و تعقل می‌کردیم دیگر از دوزخیان نمی‌بودیم. </p> <p>و نیز فرموده: <span class="aya" rel="22_46" data-words="1-25">أ فلم یسیروا فی الأرض فتکون لهم قلوب یعقلون بها، أو آذان یسمعون بها فإنها لا تعمی الأبصار و لکن تعمی القلوب التی فی الصدور</span><span class="footnote" rel="2" title="سوره حج، آیه ۴۶">*</span> چرا در زمین سیر نکردند تا دارای دلهایی شوند که با آن تعقل کنند، و یا گوش‌هایی که با آن بشنوند؟ آخر تاریک شدن چشم سر، کوری نیست، این چشم دل است که کور می‌شود، دلهایی که در سینه‌ها است. </p> <p>پس این آیات همانطور که ملاحظه گردید کلمه عقل را در علمی استعمال کرده که انسان خودش بدون کمک دیگران به آن دست یابد، و کلمه <em>سمع</em> را در علمی بکار برده که انسان به کمک دیگران آن را به دست می‌آورد، البته با سلامت فطرت در هر دو برای اینکه می‌فرماید آن عقل، عقلی است که با دل روشن توأم باشد نه با دل کور. </p> <p>و نیز فرموده: <span class="aya" rel="2_130" data-words="1-10">و من یرغب عن ملة إبراهیم إلا من سفه نفسه</span> و چه کسی از ملت     <code class="page" rel="2,376"/> ابراهیم که دین فطری است روی می‌گرداند بجز کسی که خود را سفیه و نادان کرده باشد.<span class="footnote" rel="1" title="سوره بقره، آیه ۱۳۰">*</span> در سابق هم گفتیم که آیه شریفه، به منزله عکس نقیض است، برای آن حدیثی که می‌فرماید: العقل ما عبد به الرحمن...<span class="footnote" rel="2" title="کتاب اصول کافی، ج ۱ ص ۱۱">*</span> عقل آن است که به وسیله آن خدای رحمان پرستش شود... </p> <p>پس از همه آنچه تا اینجا گفتیم این معنا روشن گردید که مراد از عقل در کلام خدای تعالی آن ادراکی است که با سلامت فطرت برای انسان دست دهد، و اینجا است که معنای جمله: <span class="aya" rel="2_242" data-words="1-7">کذلک یبین الله لکم آیاته لعلکم تعقلون</span> به خوبی روشن می‌شود، چون در این جمله بیان خدا مقدمه تمامیت علم است، و تمامیت علم هم مقدمه عقل و وسیله‌ای به سوی آن است، هم چنان که در جای دیگر نیز فرموده: <span class="aya" rel="29_43" data-words="1-10">و تلک الأمثال نضربها للناس و ما یعقلها إلا العالمون</span><span class="footnote" rel="3" title="سوره عنکبوت، آیه ۴۳">*</span> همه این مثل‌ها را برای انسان می‌زنیم، ولی وی آنها را تعقل نمی‌کند، مگر کسانی که عالم باشند. </p> <h3>بحث روایتی‌ <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242"> در ذیل آیات طلاق </span> </h3> <p> در سنن ابی داود از اسماء انصاریه بنت یزید بن سکن روایت کرده که گفت: در زمان رسول خدا همسرم مرا طلاق داد، و تا آن ایام زن مطلقه عده نداشت، در همان روزهایی که من مطلقه شدم حکم عده طلاق نازل شد،<span class="footnote" rel="4" title="سنن ابی داود، ج ۲ حدیث ۲۲۸۱">*</span> که می‌فرمود: <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span>، پس به حکم این حدیث <em>اسماء أنصاریه</em> اولین زنی است که بر آیه مربوط به عده طلاق عمل کرده است. </p> <p>و <span class="phrase">در تفسیر عیاشی در ذیل آیه‌ <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span>، از زراره روایت آمده که گفت: من از ربیعة الرأی شنیدم که می‌گفت: یکی از نظرات من این است که منظور از <em rel="fa_2_228_6-6" data-sentence="218:176">قرء</em> هایی که خدای تعالی در قرآن نام برده همان طهر و پاکی بین دو حیض است نه خود حیض، من وقتی این را از ربیعه شنیدم به خدمت امام ابی جعفر ع شرفیاب شده جریان را به عرض آن حضرت رساندم.</span> </p> <p>         <code class="page" rel="2,377"/> <span class="phrase">فرمود: ربیعه این حرف را به رأی خود نزده بلکه از علی ع به او رسیده، عرضه داشتم: خدا شایسته‌ات بدارد مگر رأی علی ع این بوده؟ فرمود بله آن جناب قرء را طهر و پاکی از حیض می‌دانسته که در آن حال خون در رحم جمع می‌شود چون <em rel="fa_2_228_6-6" data-sentence="215:22">قرء</em> به معنای جمع شدن است.</span> و این جمع شدن خون هم چنان ادامه دارد تا ناگهان سرازیر می‌شود و حالت حیض پدید می‌آورد. </p> <p><span class="phrase">عرضه داشتم خدا شایسته‌ات بدارد، اگر مردی همسر خود را قبل از آنکه با او جماع کرده باشد در حالت طهارت زن و در حضور دو شاهد عادل طلاق دهد آیا او نیز باید عده نگه دارد؟ با اینکه شوهر به او نزدیکی نکرده؟ فرمود بله، وقتی داخل حیض سوم شد عده‌اش تمام شده و می‌تواند شوهر کند...<span class="footnote" rel="1" title="تفسیر عیاشی، ج ۱ ص ۱۱۴">*</span> مؤلف: این معنا به چند طریق از آن جناب نقل شده، و اینکه زراره بعد از کلام امام که فرمود: ربیعه این حرف را به رأی خود نزده بلکه از علی ع به او رسیده است، پرسیده بود خدا شایسته‌ات بدارد مگر رأی علی ع این بوده، از این جهت بوده که در بین اهل سنت معروف شده بود که رأی علی ع این است که منظور از <em rel="fa_2_228_6-6" data-sentence="628:724">قروء</em> حیض‌ها است، نه طهرها و پاکی‌ها، به شهادت روایتی که در تفسیر الدر المنثور آمده و از شافعی و عبد الرزاق و عبد بن حمید و بیهقی از علی بن ابی طالب ع نقل کرده که فرمود: شوهر <em>زن مطلقه</em> می‌تواند به او رجوع کند، تا زمانی که از حیض سوم غسل نکرده باشد، بعد از آن دیگر نمی‌تواند رجوع کند، و بر همه مردان حلال است که با وی ازدواج کنند.<span class="footnote" rel="2" title="تفسیر الدر المنثور، ج ۱ ص ۲۷۵">*</span> ولی ائمه اهل بیت منکر این نسبت هستند و به آن نسبت می‌دهند که فرموده:  <em rel="fa_2_228_6-6" data-sentence="1164:230">قرءها</em> عبارتند از پاکی و طهرها، نه حیض‌ها، هم چنان که در روایت ربیعه هم همین را به آن جناب نسبت دادند، البته این نظریه را به عده‌ای دیگر از اصحاب مانند زید بن ثابت و عبد اللَّه بن عمر و عایشه نسبت داده‌اند، و از ایشان روایت هم کرده‌اند.</span> </p> <p>و در مجمع البیان از امام صادق ع روایت کرده، که در ذیل جمله‌ <span class="aya" rel="2_228" data-words="7-17">و لا یحل لهن أن یکتمن ما خلق الله فی أرحامهن</span>، فرمود: منظور حمل است و حیض.<span class="footnote" rel="3" title="مجمع البیان، ج ۱ ص ۳۲۶">*</span> و در تفسیر قمی آمده است که خدای تعالی سه چیز را به خود زنان واگذار کرده که خود آنان باید طبق واقع از آنها خبر دهند، زیرا این چند چیز اموری است که به غیر خود زن       <code class="page" rel="2,378"/> کسی از آن خبردار نمی‌شود، تا بر طبق آن شهادت دهد و آن عبارت است از پاکی و حیض و حاملگی.<span class="footnote" rel="1" title="تفسیر قمی، ج ۱ ص ۷۴">*</span> و نیز در همان تفسیر آمده که امام ع در ذیل جمله‌ <span class="aya" rel="2_228" data-words="40-43">و للرجال علیهن درجة</span> فرمود: حق مردان بر زنان بیشتر است از حقی که زنان بر مردان دارند.<span class="footnote" rel="2" title="مصدر مزبور">*</span> مؤلف: این مطلب با تساوی حقوق زن و مرد منافات ندارد، به همان بیانی که در ذیل جمله نامبرده گذشت. </p> <p>و در تفسیر عیاشی در ذیل آیه‌ <span class="aya" rel="2_229" data-words="1-7">الطلاق مرتان فإمساک بمعروف، أو تسریح بإحسان</span> از ابی جعفر ع روایت آورده که فرمود: خدای تعالی تا دو نوبت طلاق دادن زن را برای مرد جائز دانسته، بار سوم که او را به خانه آورد یا باید به خوبی نگه دارد، و یا به احسان او را تسریح و رها کند، که رها کردن به احسان، همان طلاق سوم است.<span class="footnote" rel="3" title="تفسیر عیاشی، ج ۱ ص ۱۱۶">*</span> و در تهذیب از ابی جعفر ع روایت شده که فرمود: <em>طلاق سنت</em> این است که مردی همسرش را طلاق دهد، البته در حالی که زن در حال حیض نباشد، و در آن پاکی با وی جماع هم نکرده باشد، آن گاه به او رجوع نکند تا سه پاکی‌اش تمام شود، وقتی سه دوره از پاکی او تمام شد دیگر رابطه‌ای بین آن دو نمی‌ماند آن وقت همسرش یکی از مردانی خواهد بود که اگر خواست از او خواستگاری کند، و اگر پذیرفت می‌تواند دوباره با وی ازدواج کند و اگر نخواست نمی‌کند و اما اگر خواست قبل از تمام شدن پاکی‌هایش به او رجوع کند، دو نفر را بر رجوع خود شاهد گیرد و رجوع می‌کند که در این صورت با اینکه طلاقش داده بود باز زن اوست...<span class="footnote" rel="4" title="تهذیب، ج ۸، ص ۲۵">*</span> </p><h3> <span class="title" rel="2_229 2_228 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">حکمت تحریم رجوع بعد از طلاق سوم</span> </h3> <p> و <span class="phrase">در کتاب فقیه از حسن بن فضال روایت آمده است که گفت: من از حضرت رضا ع پرسیدم علت این که مرد بعد از طلاق سوم نمی‌تواند در عده رجوع کند، چیست؟ فرمود: خدای عز و جل برای دو نوبت اجازه طلاق به مردان داده، و فرموده: <span class="aya" rel="2_229" data-words="1-7">الطلاق مرتان فإمساک بمعروف أو تسریح بإحسان</span>، و منظور از <em rel="fa_2_229_6-6" data-sentence="317:409">تسریح</em> ، طلاق سوم است، که بعد از آن دیگر نمی‌تواند با همسرش ازدواج کند، برای اینکه نافرمانی خدا را کرده، چون خدای تعالی طلاق را دوست نمی‌دارد و اگر ازدواج با همسر مطلقه را بعد از طلاق سوم تحریم کرده، علتش         <code class="page" rel="2,379"/> این است که نخواسته مردم امر طلاق را سبک بشمارند و با طلاقهای پی در پی زنان را اذیت کنند...<span class="footnote" rel="1" title="فقیه، ج ۳ ص ۳۲۴ حدیث ۱۵۷۰">*</span></span> </p><h3> <span class="title" rel="2_229 2_228 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">در باره وقوع سه طلاق با یک لفظ یا در یک مجلس از نظر خاصه و عامه</span> </h3> <p> مؤلف: مذهب ائمه اهل بیت ع بطوری که شیعه روایت کرده این است که طلاق با یک لفظ و یا در یک مجلس، فقط یک طلاق است، هر چند که گفته باشد: <em>طلقتک ثلاثا</em> -من سه بار طلاقت دادم، و اما اهل سنت و عامه روایاتشان مختلف است، بعضی از آن روایات دلالت دارد بر اینکه سه طلاق به حساب می‌آید و چه بسا که اهل سنت همین نظریه را از علی و جعفر بن محمد ع هم روایت کرده‌اند. </p> <p>و لیکن از بعضی دیگر از روایات آنان که صاحبان صحاح مانند مسلم و نسایی و ابی داود و غیر ایشان نقل کرده‌اند برمی‌آید که واقع شدن سه طلاق با یک لفظ چیزی بوده که عمر  خلیفه دوم آن را در سال دوم و یا سوم خلافت خویش وضع نمود، از آن جمله در تفسیر الدر المنثور است که عبد الرزاق و مسلم و ابو داود و نسایی و حاکم بیهقی از ابن عباس روایت کرده‌اند که گفت: طلاق در یک جلسه، در زمان رسول خدا ص و ابی بکر و دو سال از خلافت عمر یک طلاق بود هر چند که در یک جلسه می‌گفتند تو را سه طلاقه کردم، بعد از دو سال عمر در باره این مساله گفت: مردم در باره طلاق که شارع برای آنها مهلت قرار داده بود از من می‌خواهند که به عجله انجام شود، و چه خوب است ما خواسته آنان را امضا کنیم، و امضا کرد<span class="footnote" rel="2" title="تفسیر الدر المنثور، ج ۱ ص ۲۷۹">*</span> و در سنن ابی داود از ابن عباس روایت کرده که گفت: عبد یزید پدر رکانه، مادر رکانه را طلاق داد، و زنی از قبیله مزینه گرفت، آن زن نزد رسول خدا ص آمد و عرضه داشت: همانطور که این یک موی من مویی از سر خود گرفته بود به درد موی دیگر نمی‌خورد، عبد یزید هم برای من مثل همان است،  کنایه از این است که او مردی ندارد پس بین من و او جدایی بینداز.<span class="footnote" rel="3" title="سنن ابی داود، ج ۲ حدیث ۲۱۹۶">*</span> رسول خدا ص را غیرت گرفت و رکانه و برادرانش را خواند آن گاه به اهل مجلس خود فرمود: به نظر شما آیا این پسر از نظر فلان و فلان شباهتی به عبد یزید دارد، و آیا این پسر دیگر از نظر فلان و فلان شبیه عبد یزید نیست؟ همه گفتند بله پس رو کرد به عبد یزید و فرمود:       <code class="page" rel="2,380"/> این زن مزینه‌ای را طلاق بده، او هم طلاق داد، بعد فرمود به همسر اول خود ام رکانه رجوع کن، عرضه داشت آخر من گفته‌ام تو را سه طلاقه کردم ، فرمود: می‌دانم، ولی در عین حال رجوع کن، آن گاه این آیه را تلاوت کرد: <span class="aya" rel="65_1" data-words="1-8">یا أیها النبی إذا طلقتم النساء فطلقوهن لعدتهن</span>.<span class="footnote" rel="1" title="سوره طلاق، آیه ۱">*</span>  این حدیث به توضیحی مختصر نیازمند است، و آن این است که عقد نکاح در چند جا از ناحیه زن قابل فسخ است، و زن بدون احتیاج به طلاق شوهر می‌تواند عقد را فسخ کند، یکی از آن موارد عارضه عنن یعنی قیام نکردن آلت تناسلی مرد است <em>مترجم</em>  رسول خدا ص از ادعای آن زن مزینه‌ای چنین فهمید که می‌خواهد بگوید، عبد یزید به چنین عارضه‌ای مبتلا است، و رسول خدا ص برای اینکه اثبات کند که در او چنین عارضه‌ای هست یا نه، فرزندان عبد یزید را خواند، و همه حضار در مجلس شهادت دادند که از نظر قیافه، این اشخاص فرزندان عبد یزید هستند پس معلوم شد عبد یزید عنن نداشته و گرنه دارای فرزند نمی‌شد، در نتیجه، نزدیکی نکردنش با همسر جدیدش از بی میلی بوده،  روایات دیگری که این قصه را نقل کرده‌اند و در کنز العمال و غیره آمده و ذیلا از نظر خواننده می‌گذرد، مؤید این معنا است، چون در آنها آمده که عبد یزید از طلاق همسرش سخت اندوهناک بوده است. </p> <p>بدین جهت بود که رسول خدا ص دستور داد زن جدیدش را طلاق بدهد و در تفسیر الدر المنثور از بیهقی از ابن عباس روایت کرده که گفت: رکانه همسرش را در یک مجلس سه طلاقه کرد، بعد پشیمان شد، و از دوری او سخت اندوهناک گردیده و جریان را از رسول خدا  ص پرسید. حضرت پرسید، چه جور طلاقش دادی؟ عرضه داشت: در یک مجلس سه طلاقه‌اش کردم، حضرت فرمود خیلی خوب پس یک بار او را طلاق داده‌ای، و اگر می‌خواهی رجوع کنی همین اکنون رجوع کن، به همین جهت فتوای ابن عباس این بود که طلاق تنها در هنگام پاکی صحیح است، و طلاق سنتی هم که خدا بدان امر کرده و فرموده: <span class="aya" rel="65_1" data-words="7-8">فطلقوهن لعدتهن</span>، همین است.<span class="footnote" rel="2" title="تفسیر الدر المنثور، ج ۱ ص ۲۷۹">*</span> مترجم: در این روایت دو سؤال هست: اول اینکه: چرا در روایت بالا به نقل سنن ابی داود قصه مربوط به پدر رکانه یعنی عبد یزید بود، و در نقل الدر المنثور مربوط به خود رکانه آمده؟ جواب این سؤال این است که اولا من در الدر المنثور در تفسیر آیه مورد بحث و آیه سوره طلاق چنین نقلی نیافتم، و تنها همان     <code class="page" rel="2,381"/> روایت ابی داود آمده، و ثانیا اگر در جای دیگر در الدر المنثور نقل شده علت اینکه قصه را مربوط به رکانه دانسته به احتمال قوی این است که وی بعد از نقل روایت قبلی گفته است: این روایت صحیح نیست، چون عبد یزید اسلام را درک نکرده، و قبل از اسلام فوت کرده بود. </p> <p>سؤال دوم این است که: چطور الدر المنثور بعد از نقل حدیث، مسئله طلاق در پاکی را نتیجه آن دانسته، و به آیه‌ <span class="aya" rel="65_1" data-words="7-8">فطلقوهن لعدتهن</span>، استشهاد کرده؟ جوابش این است که به حکم روایات شیعه و سنی، طلاق سنت که آیه نامبرده ناظر به آن است، آن طلاقی است که شرائط صحت را داشته باشد و یکی از این شرائط این است که شوهر طلاق را در طهری واقع سازد که در آن پاکی با وی جماع نکرده باشد پایان سخن مترجم. </p> <p>مؤلف: این معنا در روایات دیگر نیز آمده، و بحث در اینکه عمر به چه مجوزی سه طلاقه را در یک مجلس اجازه داده است، نظیر آن بحثی است که در مسئله متعه حج گذشت. </p> <p>بعضی از مفسرین و یا فقها در باره واقع نشدن سه طلاق در یک مجلس استدلال کرده‌اند به آیه‌ <span class="aya" rel="2_229" data-words="1-2">الطلاق مرتان</span> و گفته‌اند که دو نوبت و سه نوبت طلاق بر طلاق در یک مجلس که بگویی: من تو را سه طلاقه کردم ، صادق نیست، هم چنان که همین صادق نبودن در مورد لعان نفرین کردن مورد اتفاق همه است، که باید هر یک از شوهر و زن چهار مرتبه خدا را شاهد بگیرند که تفصیلش در سوره نور در جلد 29 این کتاب خواهد آمد. </p> <p>و در مجمع البیان در ذیل جمله‌ <span class="aya" rel="2_229" data-words="5-7">أو تسریح بإحسان</span>، گفته در اینکه منظور از آن چیست دو قول است، یکی اینکه منظور، طلاق بار سوم است، دوم اینکه منظور این است که زن در حال عده را به حال خود بگذارند تا از عده در آید، نقل از سدی و ضحاک، و این معنا از امام باقر و امام صادق ع نیز روایت شده است.<span class="footnote" rel="1" title="مجمع البیان، ج ۱ ص ۳۲۹">*</span> مؤلف: اخبار همانطور که ملاحظه می‌کنید در معنای جمله نامبرده مختلف است. </p> <h3> <span class="title" rel="2_231 2_229 2_230 2_232 2_228 2_233 2_234 2_235 2_236 2_237 2_238 2_239 2_240 2_241 2_242">روایاتی در مورد طلاق خلع و مبارات</span> </h3> <p> و در تفسیر قمی در ذیل جمله <span class="aya" rel="2_229" data-words="8-23">و لا یحل لکم أن تأخذوا مما آتیتموهن شیئا إلا أن یخافا ألا یقیما حدود الله</span>... ، از امام صادق ع روایت کرده که فرمود: طلاق <em>خلع</em> این نیست که زن را آن قدر شکنجه دهی تا بگوید مهرم حلال و جانم آزاد، بلکه این در وقتی است که زن بگوید هیچ سوگندی که برای تو می‌خورم راست نمی‌گویم، و به آن وفا نمی کنم، و از این به بعد بدون اجازه‌ات از خانه بیرون می‌روم، و مرد اجنبی را به بسترت راه می‌دهم، و از جنابتی که از جماع تو حاصل شود غسل نمی‌کنم، و یا بگوید هیچ امری را از تو اطاعت نمی‌کنم، تا   <code class="page" rel="2,382"/> طلاقم دهی، اگر این را گفت، آن وقت بر شوهر حلال می‌شود آنچه مهر به او داده، پس بگیرد، و یا علاوه بر آن مقداری هم از مال زن را که زن قادر بر آن است طلب کند، و با رضایت طرفین در طهری که با او جماع نکرده طلاقش دهد، در حالی که شهود هم حاضر باشند، در چنین شرایطی طلاق بائن خواهد بود، هر چند که یک طلاق است، و دیگر شوهر نمی‌تواند در عده رجوع کند، و بعد از عده، او هم مانند سایرین یک خواستگار است، اگر زن راضی شد دوباره خود را به عقد او در می‌آورد، و اگر خواست در نمی‌آورد، پس اگر خود را به عقد او در آورد، نزد شوهر دو طلاق دیگر محل دارد، و جا دارد که شوهر بر زن شرط کند، آن شرطی را که صاحب مبارات<span class="footnote" rel="1" title="بری‌ء و بیزار شدن از یکدیگر را مبارات گویند، &lt;em&gt;طلاق مبارات&lt;/em&gt; یعنی اینکه زن و شوهر که از یکدیگر بیزار شده و قرار بگذارند که زن قسمتی از مهر و کابین خود را به مرد ببخشد و طلاق بگیرد و مرد نیز از آنچه داده صرف نظر کند">*</span> می‌کند.<span class="footnote" rel="2" title="تفسیر قمی، ج ۱ ص ۷۵">*</span> مترجم:  فرق طلاق مبارات با طلاق خلع این است که در طلاق خلع تنها زن طالب جدایی است، و به همین جهت مرد می‌تواند هم مهری را که داده پس بگیرد، و هم چیزی از مال زن را مطالبه نموده بگوید: اگر فلان چیز را به من بدهی طلاقت می‌دهم ، ولی در طلاق مبارات هر دو طالب جدایی هستند، و به همین جهت شوهر نمی‌تواند علاوه بر پس گرفتن مهر چیز دیگری را طلب کند. در مبارات، مرد شرط می‌کند که اگر دوباره، به مهریه‌ات برگردی و آن را طلب کنی من هم به همسری تو برمی‌گردم. </p> <p>و یا بگوید اگر تو چیزی از آنچه را که به من داده‌ای درخواست کنی من هم به همسری تو بر می‌گردم. </p> <p>و نیز فرمود: طلاق خلع و مبارات و تخییر تنها و تنهادر حال پاکی بدون جماع، و با شهادت دو نفر شاهد عادل صحیح است، و زنی که به خلع مطلقه شده اگر شوهر دیگری اختیار کند و از او هم طلاق بگیرد بر شوهر اول حلال است که با وی ازدواج کند. </p> <p>و نیز فرمود: مردی که زنش را به طلاق خلع یا مبارات طلاق داده نمی‌تواند در عده رجوع کند، مگر اینکه زن پشیمان شود، آن وقت می‌تواند آنچه گرفته به او برگرداند و رجوع کند. </p> <p>مترجم:  در این حدیث کلمه <em>تخییر</em> آمده بود که لازم است معنا شود، بعد از آنکه آیه شریفه  <span class="aya" rel="33_28" data-words="1-5">یا أیها النبی قل لأزواجک</span>...<span class="footnote" rel="3" title="سوره احزاب، آیه ۲۸">*</span> نازل شد رسول خدا ص همسران خود را در ماندن در همسری آن جناب و طلاق خود دادن و رفتن مخیر کرد، برادران اهل سنت به اتفاق به این آیه استناد کرده‌اند که شوهر می       <code class="page" rel="2,383"/> تواند زن خود را مخیر کنید، و همین که گفت تو مخیری، اگر زن هم راضی بوده، در حقیقت طلاق واقع شده، ولی مذهب امامیه این است که این حکم مخصوص رسول خدا ص است، و روایت بالا هر چند از امام صادق ع است، لیکن به خاطر معارضه و مخالفتش با روایاتی دیگر مورد قبول و عمل قرار نگرفته است. </p> <p>و در فقیه از امام باقر ع روایت کرده که فرمود: آن گاه که زن به شوهرش صریحا بگوید: دیگر هیچ دستوری را از تو اطاعت نمی‌کنم حال چه اینکه توضیح هم بدهد و چه ندهد برای مرد حلال است با گرفتن چیزی از او، طلاقش دهد، و اگر چیزی گرفت دیگر نمی‌تواند در عده رجوع کند.<span class="footnote" rel="1" title="فقیه، ج ۳، ح ۴۸۲۳">*</span> و در تفسیر الدر المنثور است که احمد از سهل بن ابی حثمه روایت آورده که گفت: حبیبه دختر سهل زن ثابت بن قیس بن شماس بود، و از او بدش می‌آمد، چون مردی کوچک و زشت‌رو بود، به ناچار نزد رسول خدا ص آمد، و عرضه داشت یا رسول اللَّه من قدرت دیدن او را ندارم، و اگر ترس از خدا نبود تف به روی او می‌انداختم حضرت فرمود: آیا حاضری آن باغچه‌ای که مهریه‌ات کرده به او برگردانی؟ عرضه داشت: آری، باغچه را برگردانید، و رسول خدا ص بین آن دو جدایی انداخت، و این اولین خلعی بود که در اسلام واقع شد.<span class="footnote" rel="2" title="تفسیر الدر المنثور، ج ۱ ص ۲۸۱">*</span> و در تفسیر عیاشی از امام باقر ع روایت کرده که در تفسیر کلام خدا که فرموده: <span class="aya" rel="2_229" data-words="36-40">تلک حدود الله فلا تعتدوها</span>... فرمود: خدای تعالی بر زناکار غضب کرده صد تازیانه برای کیفر او معین کرد، بنا بر این هر کس که بر زناکار خشم بگیرد و بیش از صد تازیانه بزند من نزد خدا از او بیزارم، خدای تعالی هم فرموده: <span class="aya" rel="2_229" data-words="36-40">تلک حدود الله فلا تعتدوها</span>.<span class="footnote" rel="3" title="تفسیر عیاشی، ج ۱ ص ۱۱۷">*</span> و در کتاب کافی از ابی بصیر روایت کرده است که گفت: از امام صادق ع پرسیدم آن چه زنی است که دیگر برای شوهرش حلال نیست تا آنکه شوهری دیگر کند؟ فرمود: زنی است که شوهرش او را طلاق دهد، بعد رجوع کند و بار دوم طلاقش دهد و باز رجوع کند، و سپس بار سوم طلاق دهد، اینجا است که دیگر برای شوهرش حلال نیست، تا آنکه شوهری دیگر کند و آن شوهر شیرینی و  <em>عسیله</em> جماع او را بچشد.<span class="footnote" rel="4" title="کافی، ج ۶، ص ۷۵">*</span> مؤلف: کلمه <em>عسیله</em> به معنای جماع است، در صحاح گفته: در جماع، عسیله است. یعنی         <code class="page" rel="2,384"/> لذتی است که تشبیه به عسل شده، و اگر <em>های</em> تصغیر در آخرش آورده‌اند برای این است که <em>عسل</em>  غالبا مؤنث استعمال می‌شود، بعضی هم گفته‌اند برای این است که <em>هاء</em> نامبرده بر یک قطعه از عسل دلالت کند هم چنان که وقتی می‌خواهند یک تکه طلا را نام ببرند می‌گویند: <em>ذهبة</em> ، این بود گفتار صاحب صحاح. و در اینکه امام فرمود: و عسیله او را بچشد اقتباسی از کلام رسول خدا ص شده که در داستان مردی به نام رفاعة فرمود: لا حتی تذوقی عسیلته و یذوق عسیلتک ، و داستان وی چنین بود: در تفسیر الدر المنثور از بزاز و طبرانی و بیهقی روایت آمده که رفاعة بن سموأل همسرش را طلاق داد، همسرش خدمت رسول خدا ص رسید و عرضه داشت: یا رسول اللَّه عبد الرحمن با من ازدواج کرده ولی با او نیست مگر چیزی مثل این و اشاره کرد به رشته‌ای از جامه‌اش، رسول خدا ص جوابش را نداد، و او هم چنان تکرار کرد تا آنکه رسول خدا ص فرمود: به نظرم می‌خواهی دوباره به همسری رفاعة برگردی؟ نه، ممکن نیست مگر بعد از آنکه تو عسیله او را بچشی و او عسیله تو را بچشد.<span class="footnote" rel="1" title="تفسیر الدر المنثور، ج ۱ ص ۲۸۳">*</span> مؤلف: این روایت از روایات معروف است، جمع کثیری از صاحبان صحاح و غیر ایشان از اهل سنت نیز آن را نقل کرده‌اند، و بعضی از محدثین شیعه، نیز هر چند الفاظ آن مختلف نقل شده، لیکن بیشتر نقل‌ها مشتمل بر جمله نامبرده است. </p> <p>و در تهذیب از امام صادق ع روایت آمده که در باره متعه سؤال شد که آیا عقد متعه هم در محلل شدن کافی است یا حتما باید عقد دائم باشد؟ فرمود: نه، کافی نیست، برای اینکه خدای تعالی در آیه شریفه‌ <span class="aya" rel="2_230" data-words="1-18">فإن طلقها فلا تحل له من بعد حتی تنکح زوجا غیره، فإن طلقها فلا جناح علیهما أن یتراجعا</span>، می‌فرماید اگر شوهر دوم که در حقیقت محلل است او را طلاق داد آن گاه شوهر اول می‌تواند با او ازدواج کند، و در متعه طلاق نیست.<span class="footnote" rel="2" title="تهذیب، ج ۶، ص ۳۴">*</span> و نیز در همان کتاب از محمد بن مضارب روایت شده که گفت: از حضرت رضا ع پرسید: آیا مرد خواجه هم محلل می‌شود؟ فرمود: نه<span class="footnote" rel="3" title="تهذیب، ج ۶، ص ۳۴">*</span> و در تفسیر قمی در ذیل آیه: <span class="aya" rel="2_231" data-words="1-6">و إذا طلقتم النساء فبلغن أجلهن</span>... <span class="aya" rel="2_231" data-words="12-16">و لا تمسکوهن ضرارا لتعتدوا</span>...<span class="footnote" rel="4" title="تفسیر قمی، ج ۱، ص ۷۶">*</span> می‌گوید: امام ع فرمود وقتی طلاقش داد دیگر نمی‌تواند به او برگردد مگر آنکه آنچه را که گرفته برگرداند. </p> <p>         <code class="page" rel="2,385"/> و در کتاب فقیه از امام صادق ع روایت آورده که فرمود: برای مرد شایسته نیست که همسرش را طلاق بدهد و دو باره رجوع کند، در حالی که احتیاجی به او نداشته باشد، و آن گاه دوباره طلاقش دهد، چون این ضرری است که خدای عز و جل از آن نهی فرموده، مگر اینکه در رجوعش بنای نگهداری از او داشته باشد.<span class="footnote" rel="1" title="فقیه، ج ۳، حدیث ۴۷۶۲">*</span> و تفسیر عیاشی در ذیل جمله: <span class="aya" rel="2_231" data-words="24-29">و لا تتخذوا آیات الله هزوا</span>... از عمرو بن جمیع و او بدون ذکر سند از امیر المؤمنین ع روایت کرده که در حدیثی فرمود: و کسی که از این امت قرآن بخواند و داخل آتش دوزخ شود از آنهایی است که آیات خدا را به مسخره گرفته است. </p> <p>و در صحیح بخاری در ذیل آیه: <span class="aya" rel="2_231" data-words="1-6">و إذا طلقتم النساء فبلغن أجلهن</span>... آمده که خواهر معقل بن یسار از شوهرش طلاق گرفت، و شوهرش در عده وی رجوع نکرد، تا از عده در آمد، بعدا خواستگاریش کرد، ولی معقل نمی‌پذیرفت پس این آیه در موردش نازل گردید: <span class="aya" rel="2_232" data-words="7-11">فلا تعضلوهن أن ینکحن أزواجهن</span>.<span class="footnote" rel="2" title="صحیح بخاری، ج ۱۹، ص ۹۸ حدیث ۴۸۰۵">*</span> مؤلف: در تفسیر الدر المنثور این حدیث را از او و از عده‌ای از صاحبان صحاح از قبیل نسایی و ابن ماجه و ترمذی و ابی داود و غیر ایشان نقل کرده است.<span class="footnote" rel="3" title="تفسیر الدر المنثور، ج ۱، ص ۲۸۶">*</span> و نیز در تفسیر الدر المنثور، از سدی روایت آمده که گفت: آیه نامبرده در شان جابر بن عبد اللَّه أنصاری نازل شده، او دختر عمویی داشت که شوهرش طلاقش داد، و با اینکه عده‌اش تمام شده بود می‌خواست رجوع کند جابر جلوگیری می‌کرد و می‌گفت تو دختر عموی ما را طلاق داده‌ای دوباره می‌خواهی با او ازدواج کنی؟ و خود آن زن علاقمند به شوهرش بود، این آیه نازل شد که چرا از ازدواج زنان جلوگیری می‌کنید.<span class="footnote" rel="4" title="تفسیر الدر المنثور، ج ۱، ص ۲۸۷">*</span> مؤلف: برادر و پسر عمو بنا بر مذهب ائمه اهل بیت، ولایتی نسبت به خواهر و دختر عمو ندارند، بنا بر این اگر مسلم بگیریم که یکی از دو روایت بالا درست است، و آیه در باره منع معقل و یا جابر نازل شده، قهرا باید بگوئیم نهی در آن نه در مقام تحدید کردن ولایت است، و نه جعل حکمی وضعی، بلکه فقط می‌خواهد ارشاد کند به اینکه مانع شدن از اینکه زن و شوهری دوباره به هم برگردند عمل زشتی است، و یا اگر در مقام بیان حکم تکلیفی باشد می‌خواهد کراهت و یا حرمت تکلیفی این عمل را برساند         <code class="page" rel="2,386"/> حال این عمل چه از ناحیه برادر و یا پسر عمو باشد، و چه از ناحیه بیگانه. </p> <p>مترجم: در فقه شیعه و سنی این مسئله مورد اختلاف است که آیا برادر ولایتی نسبت به ازدواج خواهر دارد یا خیر، ابو حنیفه و شافعی در یک قولش و نیز مالک قائل به ولایت شده‌اند، و شیعه قائل به این است که ولایت ندارد، چون دلیلی بر آن نیست.<span class="footnote" rel="1" title="نقل از خلاف شیخ، جلد دوم، صفحه ۱۴۸">*</span> </p><h3> <span class="title" rel="2_233 2_228 2_229 2_230 2_231 2_232 2_234 2_235 2_236 2_237 2_238 2_239 2_240 2_241 2_242">روایاتی در باره شیر دادن به فرزند و احکام آن</span> </h3> <p> و <span class="phrase">در تفسیر عیاشی در ذیل آیه: <span class="aya" rel="2_233" data-words="1-4">و الوالدات یرضعن أولادهن</span>... از امام صادق روایت آمده که این آیه را تلاوت کرد، سپس فرمود: فرزند، ما دام که شیر می‌خورد متعلق به پدر و مادر است، و هر دو بالسویه با فرزندشان مرتبطند، ولی همین که از شیر گرفته شد پدر از مادر و بستگان وی به او نزدیکتر و سزاوارتر است، و اگر پدر، زنی را پیدا کند که با روزی چهار درهم او را شیر بدهد، و مادر گفت من پنج درهم می‌گیرم، پدر قانونا می‌تواند فرزند را از همسرش بگیرد، و به دایه بدهد، لیکن این عمل اخلاقا درست نیست، و نوعی اجبار و خشونت نسبت به فرزند است، و او را در دامن مادرش باقی گذاشتن به لطف و مهربانی و مدارا نزدیک است.<span class="footnote" rel="2" title="تفسیر عیاشی، ج ۱ ص ۱۲۰">*</span> و نیز در همان کتاب و از همان جناب روایت آورده که در ذیل جمله <span class="aya" rel="2_233" data-words="25-28">لا تضار والدة بولدها</span>... فرمود: بسیار اتفاق می‌افتاد که زن هنگام جماع، دست رد به سینه شوهر می‌زد، و می‌گفت می‌ترسم حامله شوم، با اینکه من بچه‌دار هستم، و چه بسا می‌شد که شوهر از جماع خودداری می‌کرد و می‌گفت می‌ترسم حامله شوی و دختر آوری، و من مبتلا به کشتن وی شوم، و لذا در اسلام خدای تعالی نهی کرد از اینکه مرد موجب زیان زن گردد و یا زن باعث ضرر مرد شود.<span class="footnote" rel="3" title="تفسیر عیاشی، حدیث ۳۸۲">*</span> و نیز در همان کتاب از امام باقر و یا امام صادق ع روایت کرده که در ذیل جمله‌ <span class="aya" rel="2_233" data-words="34-38">و علی الوارث مثل ذلک</span> فرمود: منظور خرج است، اگر شوهر در همین ایام از دنیا برود نفقه زن مطلقه‌اش را باید ورثه او بدهند.<span class="footnote" rel="4" title="من عمل هیچ عامل را ضایع و بی نتیجه نمی‌کنم چه مرد و چه زن، بعضی از شما از بعضی دیگر هستید سوره آل عمران، آیه ۱۹۵&quot;">*</span> و نیز در همان کتاب از امام صادق ع روایت کرده که در معنای همین جمله فرمود: وارث هم مانند خود متوفی نباید زن مطلقه را آزار دهد، مثلا بگوید نمی‌گذارم بچه‌اش به دیدنش برود، و زن مطلقه هم وارث را نباید آزار دهد، مثلا اگر ورثه چیزی نزد او دارند از دادنش مضایقه نکند، و ورثه نباید بر آن کودک سخت بگیرند.<span class="footnote" rel="5" title="تفسیر عیاشی، ص ۱۲۱">*</span>         <code class="page" rel="2,387"/> باز در کافی از حماد، از امام صادق ع روایت آمده که فرمود: بعد از فطام دیگر رضاعی نیست، می‌گوید: پرسیدم فدایت شوم فطام چیست؟ فرمود: حولین-دو سال شیرخوارگی-که خداوند فرموده است.<span class="footnote" rel="1" title="کافی، ج ۵، ص ۴۴۳">*</span> مؤلف: اینکه امام کلمه <em rel="fa_2_233_5-5" data-sentence="2333:144">حولین</em> را در جواب آورده خواسته است که عبارت آیه را حکایت کرده باشد، و به همین جهت فرمود: آن حولین که خدا فرموده و گرنه فطام به معنای از شیر گرفتن است.</span> </p> <p>و در تفسیر الدر المنثور است که عبد الرزاق در کتاب مصنف و ابن عدی از جابر بن عبد اللَّه روایت کرده‌اند که گفت، رسول خدا فرمود: بعد از <em>حلم</em>  رسیدن به حد بلوغ دیگر یتیمی باقی نمی‌ماند، یعنی وقتی طفل یتیم به حد بلوغ رسید دیگر مشمول احکام خاص یتیمان نیست.<span class="footnote" rel="2" title="تفسیر الدر المنثور، ص ۲۸۸">*</span> و نیز فرمود: بعد از فصال دیگر رضاعی نیست، یعنی بعد از دو سال دیگر نباید طفل را شیر داد. </p> <p>و نیز فرمود: سکوت از روز تا به شب در اسلام نیست و این خود نوعی روزه بود که از صبح تا به شب سکوت کنند. </p> <p>و باز فرمود: وصال در روزه نیست، یعنی دو شبانه روز یا بیشتر روزه یکسره مشروع نیست، و هیچ نذری در معصیت نیست، و هیچ نفقه‌ای در معصیت نیست، اگر کسی که نفقه‌اش بر مسلمان واجب است از مسلمان بخواهد که خرج شرابش را هم بدهد، بر مسلمان واجب نیست اینگونه مخارج را بپردازد، و هیچ سوگندی در قطع رحم معتبر و واجب الوفاء نیست، و هیچ کس حق ندارد هنگام ضعف اسلام، بعد از آنکه خدا هجرت به سرزمین‌های اسلام را واجب کرده در سرزمین‌های کفر سکونت اختیار کند، و هیچ کس حق ندارد هنگام قدرت اسلام و فتح و پیروزی مسلمین به جایی که اسلام در آنجا ضعیف است هجرت کند، و هیچ سوگندی که بین زن و شوهر خورده می‌شود واجب الوفاء نیست، و نه بین فرزند با پدرش و نه بین برده با مالکش، و هیچ طلاقی قبل از نکاح معتبر نیست، و هیچگونه آزادی‌ای قبل از مالک شدن، بر برده صحیح نیست. </p> <h3> <span class="title" rel="2_234 2_236 2_237 2_241 2_228 2_229 2_230 2_231 2_232 2_233 2_235 2_238 2_239 2_240 2_242">روایاتی راجع به عده زن مطلقه و شوهر مرده</span> </h3> <p> و در تفسیر عیاشی از ابی بکر حضرمی از امام صادق ع روایت آمده که فرمود: وقتی آیه شریفه: <span class="aya" rel="2_234" data-words="1-13">و الذین یتوفون منکم و یذرون أزواجا یتربصن بأنفسهن أربعة أشهر و عشرا</span>     <code class="page" rel="2,388"/> نازل شد، زنان شروع کردند به بگومگوی با رسول خدا ص که: ما نمی‌توانیم چهار ماه و ده روز صبر کنیم، حضرت به ایشان فرمود: در جاهلیت وقتی یکی از شما شوهرش می‌مرد مدفوع شتری می‌گرفت و پشت سر خود می‌انداخت، و بعد از مرگ شوهر خود، در پرده می‌نشست تا درست یک سال بگذرد، آن وقت در مثل همان روز آن مدفوع را بر می‌داشت و می‌سائید و به چشم خود سرمه می‌کرد، و آن گاه شوهر می‌گرفت حالا چطور شده که در برابر چهار ماه و ده روز که حکم خداست نمی‌توانید صبر کنید؟.<span class="footnote" rel="1" title="تفسیر عیاشی، ج ۱، ص ۱۲۱">*</span> و در تهذیب از امام باقر ع روایت آورده که فرمود: در تمامی اقسام نکاح، وقتی شوهر می‌میرد بر زن واجب است که چهار ماه و ده روز عده نگهدارد، چه عقد دائم باشد و چه متعه و چه ملکیت، و آن زن چه آزاد باشد و چه کنیز.<span class="footnote" rel="2" title="تهذیب، ج ۸، ص ۱۵۷">*</span> و در تفسیر عیاشی از محمد بن مسلم از امام باقر ع روایت کرده که گفت: بحضورش عرضه داشتم: فدایت شوم چطور شد که عده زن مطلقه، سه حیض و یا سه ماه شد، و عده زن شوهر مرده چهار ماه و ده روز؟ فرمود: اما سه حیض مطلقه برای این بود که رحم وی از فرزند استبراء شود، و معلوم گردد که از شوهرش حامله نیست، چون درست است که زن حامله هم ممکن است حیض ببیند، اما ممکن نیست سه ماه پشت سر هم حیض شود، و اگر حیض شود معلوم می‌گردد که حامله نیست. </p> <p>و اما عده زن شوهر مرده، از این رو چهار ماه و ده روز شد که: خدای تعالی یک جا به نفع زن حکم کرده، و در جای دیگر به نفع مرد، به ضرر زن حکم نموده است تا در مساله  <em>ایلاء</em> رعایت عدالت شده باشد، که شوهر به منظور اذیت و ضرر رساندن به زن سوگند می خورد که تا ابد با او نزدیکی نکند، خدای تعالی به نفع زن <em>ابد</em> را محدود به چهار ماه کرده، و فرموده: <span class="aya" rel="2_226" data-words="1-7">للذین یؤلون من نسائهم تربص أربعة أشهر</span>، در نتیجه هرگز برای هیچ مردی جائز نیست که بیش از چهار ماه زن خود را معطل کند، چون خدای تعالی که خالق زنان است می داند منتهی صبر زنان در دوری از مردان چهار ماه است، و جای دیگر به ضرر او حکم کرده، چون به او دستور داده که هر گاه شوهرش فوت کرد، چهار ماه و ده روز عده نگهدارد، پس در عده وفات همان را از او گرفته که در مساله ایلاء به او داده است، و از شوهرش هم همان را در ایلاء گرفته که در هنگام مرگش به او داده است.<span class="footnote" rel="3" title="تفسیر عیاشی، ج ۱، ص ۱۲۲">*</span>       <code class="page" rel="2,389"/> مؤلف: این معنا از حضرت رضا و حضرت هادی ع نیز به طرقی دیگر نقل شده است. </p> <p>و <span class="phrase">در تفسیر عیاشی از امام صادق ع روایت کرده که در ذیل آیه <span class="aya" rel="2_236" data-words="1-6">لا جناح علیکم إن طلقتم النساء</span>... فرمود: هر گاه مرد قبل از وطی همسرش او را طلاق دهد نصف مهرش را باید بدهد، و اگر همه را داده نصف آن را پس می‌گیرد و اگر اصلا مهریه‌ای برایش معین نکرده به خوبی و خوشی و رعایت اینکه عمل پسندیده‌ای باید انجام دهد چیزی به او بدهد، آنکه توانگر است به قدر توانش، و آنهم که فقیر است به قدر توانایی خود، و چنین مطلقه‌ای عده ندارد، می‌تواند در همان ساعت شوهر کند.<span class="footnote" rel="1" title="تفسیر عیاشی، ج ۱، ص ۱۲۴">*</span> و در کتاب کافی از امام صادق ع روایت کرده که در باره مردی که زنش را قبل از وطی طلاق داده فرموده است: بر عهده او است که نصف مهرش را بدهد البته در صورتی که مهری برایش معین کرده باشد، و اگر معین نکرده، باید نصف مهریه‌ای را که معمولا برای چنان زنی معین می‌کنند بدهد مهر المثل.<span class="footnote" rel="2" title="کافی، ج ۶، ص ۱۰۶">*</span> مؤلف: در این روایت جمله <em rel="fa_2_241_3-4" data-sentence="926:28">متاع بمعروف</em> در آیه شریفه تفسیر شده است.</span> </p> <p>و در کتاب کافی و تهذیب و تفسیر عیاشی و غیر آنها از امام باقر و امام صادق ع در تفسیر جمله: <span class="aya" rel="2_237" data-words="21-24">الذی بیده عقدة النکاح</span>، روایاتی آمده که فرمودند: منظور از ولی، دختر و پسر است، که با ولایتی که نسبت به آنان داشتند بین آن دو ازدواج برقرار کردند، با همان ولایت می‌توانند از گرفتن نصف مهر صرف نظر کنند.<span class="footnote" rel="3" title="کافی، ج ۶، ص ۱۰۶ و تفسیر عیاشی، ج ۱، ص ۱۲۵">*</span> مؤلف: روایات در این باب بسیار است، و در بعضی از روایات وارده، از طرق اهل سنت و جماعت، از رسول خدا ص و علی ع آمده که فرموده‌اند: تنها شوهر است که اختیار نکاح به دست اوست. </p> <p>مترجم: در نتیجه، و بنا بر این روایات، معنای آیه چنین می‌شود که چنین زنانی، نصف مهر می‌برند، مگر آنکه به شوهران ببخشند، و یا شوهر آن نصف دیگر را ببخشد و پس نگیرد. </p> <h3> <span class="title" rel="2_238"><span class="phrase">مراد از <em rel="fa_2_238_5-6" data-sentence="8:92">صلاة وسطی</em> در <span class="aya" rel="2_238" data-words="1-6">حافظوا علی الصلوات و الصلاة الوسطی</span></span> </span> </h3> <p> و در کافی و فقیه و تفسیر عیاشی و قمی در ذیل آیه شریفه <span class="aya" rel="2_238" data-words="1-6">حافظوا علی الصلوات و الصلاة الوسطی</span>... به طرق بسیاری از امام باقر و امام صادق ع روایت آمده که       <code class="page" rel="2,390"/> فرمودند: منظور از صلاة وسطی، نماز ظهر است.<span class="footnote" rel="1" title="کافی، ج ۳، ص ۲۷۱ و فقیه، ج ۱، حدیث ۶۰۰ و تفسیر عیاشی، ج ۱، ص ۱۲۷">*</span> مؤلف: این معنا از ائمه اهل بیت در روایاتی که از ایشان نقل شده به کلمه واحد آمده است، و بین روایات ائمه، هیچ اختلافی دیده نمی‌شود، بله، در بعضی از آنها آمده است که منظور از آن نماز جمعه است ولی چیزی که هست اینکه: از همانها نیز استفاده می‌شود که ظهر و جمعه رایک نوع گرفته‌اند، و عبارت از نماز نیمه روز که در جمعه به صورتی و در غیر جمعه به صورتی دیگر خوانده می‌شود دانسته‌اند، نه اینکه مانند نماز صبح و ظهر دو نوع نماز و مربوط به دو وقت باشد، هم چنان که این معنا در کافی و تفسیر عیاشی از زراره از امام باقر ع آمده و عبارت روایت کافی چنین است: خدای تعالی فرموده: <span class="aya" rel="2_238" data-words="1-6">حافظوا علی الصلوات و الصلاة الوسطی</span>، و منظور از نماز وسطی نماز ظهر است، یعنی اولین نمازی که رسول خدا ص خواند، که از دو جهت وسطی نامیده شده، یکی از این جهت که درست در وسط روز خوانده می‌شود و دوم اینکه، بین نماز صبح که اول روز است، و نماز عصر که اواخر روز است قرار دارد. </p> <p>آن گاه فرمود: این آیه وقتی نازل شد که رسول خدا ص در سفر بود و در سفر در رکعت دوم قنوت خواند، و آن دو رکعت را در سفر و حضر غیر سفر به همان حال باقی گذاشت، و برای شخص مقیم و غیر مسافر دو رکعت دیگر اضافه کرد، و همین دو رکعت اضافی ظهر را در روز جمعه به خاطر دو خطبه‌ای که در نماز جمعه واجب است، و نیز برای اینکه باید آن دو خطبه را امام بخواند از نماز ظهر روز جمعه برداشت، از این جهت کسی که ظهر جمعه، نماز را بدون جماعت بخواند، باید مانند روزهای دیگر چهار رکعت بخواند... </p> <p>و این روایت بطوری که ملاحظه می‌کنید ظهر و جمعه را یک نماز دانسته و حکم می کند به اینکه هر دو نماز وسطی هستند، ولی بیشتر این روایات سندهایشان از وسط بریده است، بعضی هم که سندش تمام است متن آن خالی از تشویش و اضطراب نیست، مانند همین روایت کافی که از یک طرف می‌گوید در نماز ظهر قنوت خواند، و آن دو رکعت را در سفر و حضر به همان حال گذاشت. </p> <p>و از طرف دیگر می‌گوید: برای شخص مقیم دو رکعت دیگر اضافه کرد، به اینکه حضری هم مقیم است، و باید چهار رکعت نماز بخواند، از همه اینها گذشته اصلا انطباق روایات بر آیه شریفه واضح نیست، و خدا می‌داند. </p> <p>   <code class="page" rel="2,391"/> و در تفسیر الدر المنثور است که احمد و ابن منیع و نسایی و ابن جریر و شاشی و ضیاء همگی از طریق زبرقان روایت کرده‌اند که جمعی از قریش نشسته بودند که زید بن ثابت از کنارشان رد شد، دو جوان را نزدش فرستادند تا از وی معنای صلات وسطی را بپرسند.<span class="footnote" rel="1" title="تفسیر الدر المنثور، ص ۳۰۱">*</span> زید گفت: نماز ظهر است. دو جوان برگشتند و نزد اسامة بن زید شده و از او پرسیدند، او هم گفت: نماز ظهر است، چون رسول خدا ص در هجیر مشغول نماز بود و به جز یک صف و دو صف با او نبودند، مردم مشغول گفتگو و معامله‌شان بودند، و به همین جهت این آیه نازل شد که: <span class="aya" rel="2_238" data-words="1-10">حافظوا علی الصلوات و الصلاة الوسطی و قوموا لله قانتین</span>، به دنبال نزول آیه رسول خدا ص فرمود مردمی که در هنگام نماز مشغول گفتگو و معامله بودند، یا اینکه از این عمل خود دست بر می‌دارند و یا آنکه خانه‌هایشان را آتش می‌زنم. </p> <p>مؤلف: این شان نزول از زید بن ثابت و غیر از او به طرق دیگری روایت شده است و خواننده باید توجه داشته باشد که اقوال مفسرین در تفسیر صلات وسطی مختلف است و بیشتر اختلافشان ناشی از اختلافی است که در روایات قوم است، در نتیجه یکی گفته: نماز صبح است، و آن را از علی ع و از بعضی صحابه نقل کرده‌اند، و بعضی گفته‌اند: نماز ظهر است و آن را از رسول خدا ص و از عده‌ای از صحابه نقل کرده‌اند جمعی گفته‌اند: نماز عصر است و آن را باز به رسول خدا ص و جمعی از صحابه نسبت داده‌اند، و سیوطی در الدر المنثور نزدیک به پنجاه و چند روایت بر طبق این نسبت آورده، بعضی دیگر گفته‌اند: نماز مغرب است، بعضی گفته‌اند: صلات وسطی در بین همه نمازها نامعلوم است، هم چنان که شب قدر در بین شب‌ها نامعلوم است، و بر طبق گفته خود، روایاتی از صحابه آورده‌اند، بعضی هم گفته‌اند: نماز عشاء است، و بعضی آن را نماز جمعه دانسته‌اند. </p> <p>و در مجمع البیان در تفسیر جمله: <span class="aya" rel="2_238" data-words="7-10">و قوموا لله قانتین</span>، می‌گوید: قنوت به معنای دعا کردن در نماز و به حال ایستاده است، و همین معنا از امام باقر و امام صادق ع روایت شده است.<span class="footnote" rel="2" title="مجمع البیان، ج ۱، ص ۳۴۳">*</span> مؤلف: این مطلب از بعضی صحابه نیز نقل شده است. </p> <p>و در تفسیر عیاشی از امام صادق ع روایت آورده که در معنای جمله نامبرده فرمود: منظور این است که انسان نسبت به نمازش اهتمام بورزد، و بر اوقات آن محافظت کند،     <code class="page" rel="2,392"/> و خلاصه هیچ کار دیگری، او را در نماز مشغول نسازد.<span class="footnote" rel="1" title="تفسیر عیاشی، ج ۱، ص ۱۲۷">*</span> مؤلف: خواننده متوجه است که منافاتی میان این دو روایت نیست. </p> <p>و در کافی از امام صادق ع در ذیل جمله: <span class="aya" rel="2_239" data-words="3-5">فرجالا أو رکبانا</span>... روایت کرده که فرمود: این در وقتی است که از درنده یا دزد بترسد، که در حال راه رفتن و دویدن بعد از تکبیر به جای رکوع و سجود اشاره می‌کند.<span class="footnote" rel="2" title="کافی، ج ۳، ص ۴۵۷">*</span> و در فقیه از همان جناب روایت آورده که در باره نماز <em>زحف</em>  جنگ فرمود: عبارت است از تکبیر و تهلیل و تسبیح و دیگر هیچ، آن گاه این آیه را تلاوت کردند.<span class="footnote" rel="3" title="فرزندان پسران ما، فرزندان خودمان هستند و اما فرزندان دختران ما، فرزند مردمی بیگانه‌اند">*</span> و نیز در همان کتاب از همان جناب روایت آورده که فرمود: اگر در سرزمین هولناکی واقع شدی و ترسیدی که دزدی و یا درنده‌ای به تو حمله‌ور شود، نماز واجب خود را می‌توانی بالای مرکب بخوانی.<span class="footnote" rel="4" title="و هر کس عملی صالح کند، چه مرد باشد و چه زن، به شرط اینکه ایمان داشته باشد، چنین کسانی داخل بهشت می‌شوند و بدون حساب روزی خواهند داشت سوره مؤمن، آیه ۴۰&quot;">*</span> و باز در همان کتاب از امام باقر ع روایت کرده که فرمود: کسی که از دزدان راه ترس دارد، بر بالای مرکبش نماز را می‌خواند، و برای رکوع و سجده‌اش اشاره می‌کند.<span class="footnote" rel="5" title="فقیه، ج ۱ حدیث ۱۳۴۱ و ۱۳۴۲ و ۱۳۴۳">*</span> مؤلف: روایات در این معانی بسیار زیاد است. </p> <p>و در تفسیر عیاشی از ابی بصیر روایت کرده که گفت: از آن جناب از این کلام خدا پرسیدم که می‌فرماید: <span class="aya" rel="2_240" data-words="1-14">و الذین یتوفون منکم و یذرون أزواجا وصیة لأزواجهم متاعا إلی الحول غیر إخراج</span>، فرمود: حکم این آیه که می‌فرماید: خرجی یک سال همسر را باید وصیت کرد، نسخ شده، پرسیدم: جریان چگونه بوده است؟ فرمود: قرار این بود که هر گاه مردی از دنیا رفت نخست از اصل مالش خرجی یک سال همسر و یا همسرانش را جدا بر می‌داشتند، و دیگر به ایشان ارث نمی‌دادند ولی آیه‌ای که هشت یک مال را برای زن بچه‌دار و چهار یک مال را برای زنی که شوهرش بچه ندارد، ارث معین کرده این آیه را نسخ کرد، و بعد از آن اگر خرجی زن را بدهند به حساب ارث او می‌دهند.<span class="footnote" rel="6" title="تفسیر عیاشی، ج ۱، ص ۱۲۹">*</span> و نیز در همان کتاب از معاویة بن عمار روایت کرده که گفت: از آن جناب از کلام خدای عز و جل پرسیدم که می‌فرماید: <span class="aya" rel="2_234" data-words="1-4">و الذین یتوفون منکم</span>... ، فرمود: این آیه به وسیله آیه تربص چهار ماه و ده روز و نیز به وسیله آیه میراث نسخ شده است.<span class="footnote" rel="7" title="تفسیر عیاشی، ج ۱، ص ۱۲۹">*</span>         <code class="page" rel="2,393"/> مترجم: معنای نسخ شدن آن به وسیله آیه میراث روشن شد، و اما نسخ شدنش به وسیله آیه عده وفات برای این است که آیه مورد بحث مشتمل بر دو چیز بود، یکی همان که، خرجی یک سال را از مال شوهر می‌برد، دوم اینکه، در مدت یک سال از خانه شوهر بیرون نمی‌رود، و اگر رفت خرجی یک سال را به او نمی‌دهند، آیه، عده وفات را می‌گوید که زن تنها چهار ماه و ده روز از شوهر کردن خودداری می‌کند. </p> <p>و در کتاب کافی و تفسیر عیاشی آمده، که شخصی از امام صادق ع سؤال کرد مردی که زنش را طلاق داده، آیا باید چیزی از مال به او بدهد؟ فرمود بله، مگر آن مرد دوست نمی‌دارد از نیکوکاران باشد، مگر نمی‌خواهد از پرهیزکاران باشد؟ !.<span class="footnote" rel="1" title="کافی، ج ۶، ص ۱۰۴ و تفسیر عیاشی، ج ۱، ص ۱۲۴">*</span> </p><h3>بحث علمی‌ <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242"> پیرامون زن، حقوق و شخصیت و موقعیت اجتماعی او از نظر اسلام و دیگر ملل مذاهب. </span> </h3> <p> از آنجایی که قانونگذار قوانین اسلام، خدای تعالی است همه می‌دانیم که اساس قوانینش مانند قوانین بشری بر پایه تجارب نیست، که قانونی را وضع کند و بعد از مدتی به نواقص آن پی برده ناگزیر لغوش کند، بلکه اساس آن مصالح و مفاسد واقعی بشر است، چون خدا به آن مصالح و مفاسد آگاه است، لیکن به حکم تعرف الاشیاء باضدادها، ما برای درک ارزش قوانین الهی چه بسا نیازمند باشیم به اینکه‌در احکام و قوانین و رسوم دائر در میان امتهای گذشته و حاضر تامل و دقت کنیم. </p> <p>از سوی دیگر پیرامون سعادت انسانی بحث کنیم، و به دست آوریم که به راستی سعادت واقعی بشر در چیست؟، و آن گاه نتیجه این دو بررسی را با یکدیگر تطبیق کنیم تا ارزش قوانین اسلام و مذاهب و مسلک‌های اقوام و ملتهای دیگر را به دست آوریم، و روح زنده آن را در بین ارواح آن قوانین متمایز ببینیم، و اصلا مراجعه به تواریخ ملل و سیر در آنها و بررسی خصائل و مذاهب ملل عصر حاضر برای همین است که به قدر و منزلت اسلام پی ببریم، نه اینکه احتمال می‌دهیم در اقوال گذشته و معاصر، قانون بهتر و کاملتری هست و می‌خواهیم به جستجوی آن برخیزیم. </p> <p>و به همین منظور مساله را از چند نقطه نظر مورد بحث قرار می‌دهیم. </p> <p>1-اینکه زن در اسلام چه هویتی دارد؟ و هویت زن را با هویت مرد مقایسه کنیم. </p> <p>   <code class="page" rel="2,394"/> 2-زن در نظر اسلام چه ارزش و موقعیتی در اجتماع دارد، تا معلوم کنیم تاثیر زن در زندگی بشریت تا چه حد است؟. </p> <p>3-اینکه: در اسلام چه حقوق و احکامی برای زن تشریع شده است؟. </p> <p>4-تشریع آن احکام و قوانین بر چه پایه‌ای بوده است. </p> <p>و همانطور که گفتیم برای روشن‌تر شدن بحث ناگزیریم آنچه را که تاریخ از زندگی زن در قبل از اسلام ضبط کرده پیش بکشیم، و در آن نظری بکنیم، ببینیم اقوام قبل از اسلام و اقوام غیر مسلمان بعد از اسلام تا عصر حاضر چه اقوام متمدن و چه عقب افتاده، با زن چه معامله‌ای می‌کردند؟ و معلوم است که بررسی تاریخی این مساله بطور کامل از گنجایش این کتاب بیرون است، ناگزیر شمه‌ای از تاریخ را از نظر می‌گذرانیم و می‌گذریم. </p> <h3>زندگی زن در ملت‌های عقب مانده</h3> <p> زندگی زن در امتها و قبائل وحشی، از قبیل ساکنین افریقا و استرالیا و جزائر مسکون در اقیانوسیه و امریکای قدیم و غیر اینها نسبت به زندگی مردان نظیر زندگی حیوانات اهلی بود، آن نظری که مردان نسبت به حیوانات اهلی داشتند همان نظر را نسبت به زن داشتند، و به زنان با همان دید می‌نگریستند. </p> <p>به این معنا که انسان به خاطر طبع استخدامی که در او هست همانطور که این معنا را حق خود می‌شمرد، که مالک گاو و گوسفند و شتر و سایر حیوانات اهلی خود باشد، و در آن حیوانات هر نوع تصرفی که می‌خواهد بکند، و در هر حاجتی که برایش پیش می‌آید به کار ببندد، از مو و کرک و گوشت و استخوان و خون و پوست و شیر آن استفاده کند، و به همین منظور برای حیوان طویله می‌ساخت، و حفظش می‌کرد، و نر و ماده آنها را به هم می‌کشانید تا از نتائج آنها هم استفاده کند، بار خود را به پشت آنها می‌گذاشت، و در کار شخم زمین و کوبیدن خرمن و شکار، آنها را به کار می‌گرفت، و به طرق مختلف برای کارهای دیگر، که نمی‌توان شمرد، حیوانات را استخدام می‌کرد. </p> <p>و این حیوانات بی زبان از بهره‌های زندگی و آنچه که دلهایشان آرزو می‌کرد از خوردنی‌و نوشیدنی و مسکن و جفت‌گیری و استراحت آن مقدار را دارا بودند که مالکش در اختیارش بگذارد، و انسان هم آن مقدار در اختیار حیوانات می‌گذاشت که مزاحم و منافی با اغراضش نباشد، او این حیوانات را تسخیر کرد، تا به زندگی او سود رساند، نه اینکه مزاحم<code class="page" rel="2,395"/> زندگی او باشد. </p> <p>و به همین جهت بسیار می‌شد که بهره‌کشی از آن زبان‌بسته‌ها، مستلزم رفتاری می‌شد که از نظر خود آن حیوانات بسیار ظالمانه بود، و اگر حیوان زبان می‌داشت و خودش ناظر در سرنوشت خود بود فریادش از این زورگویی‌های عجیب بلند می‌شد، چه بسیار حیوانی که بدون داشتن هیچ جرمی مظلوم واقع می‌شد، و چه بسیار حیوان ستم‌کشی که از ظلم صاحبش به استغاثه در می‌آمد و امروز هم در می‌آید، و کسی نیست که به دادش برسد، و چه بسیار ستمکاری که بدون هیچ مانعی به ظلم خود ادامه می‌دهد، چه بسیار حیواناتی که بدون داشتن هیچگونه استحقاق، زندگی لذت‌بخشی دارند، و تنها به خاطر اینکه سگ خوش قواره‌ای است از کاخ‌ها و بهترین ماشین‌ها و بهترین غذاها برخوردار باشند، و فلان اسب فقط به خاطر اینکه نژاد خوبی دارد در ناز و نعمت بسر برده و در مساله تخم‌گیری از او استفاده کنند. </p> <p>و بر عکس چه بسیار حیواناتی که بدون هیچ تقصیری، در سخت‌ترین شرایط زندگی کنند، و مانند الاغ باربر و اسب عصاری، دائما در زحمت و سختی باشند. </p> <p>حیوان برای خودش هیچ حقی از حقوق زندگی ندارد، و در سایه حقوقی که صاحبش برای خودش قائل است زندگی می‌کند، اگر کسی پای سگی و یا اسبی را بشکند از این نظر تعقیب نمی‌شود که چرا حیوان بی زبان را آزردی، و حق او را پایمال ساختی؟، بلکه از این نظر تعقیب می‌شود که چرا به صاحب حیوان ضرر رساندی، و حیوان قیمتی او را از قیمت انداختی، همه اینها برای این است که انسان، زندگی و هستی حیوانات را دنباله‌رو زندگی خود و فرع هستی خود می‌داند، و ارزش جایگاه آنها را طفیلی ارزش وجودی خود می‌شمارد. </p> <p>در این امت‌ها و قبائل زندگی زنان نیز در نظر مردان چنین زندگی‌یی بود، یعنی مردان زندگی زنان را پیرو زندگی خود می‌دانستند، و معتقد بودند که زنان برای خاطر مردان خلق شده‌اند، و بطور اجمال و سربسته و بدون اینکه فکر کنند چه می‌گویند، می‌گفتند: هستی و وجود زنان و زندگیشان تابع هستی و زندگی مردان است، و عینا مانند حیوانات هیچ استقلالی در زندگی و هیچ حقی ندارند و زن، ما دام که شوهر نکرده تحت سرپرستی و ولایت پدر است، و بعد از ازدواج تحت ولایت شوهر است، آن هم ولایت بدون قید و شرط و بدون حد و مرز. </p> <p>در این امتها مرد می‌توانست زن خود را به هر کس که بخواهد بفروشد، و یا ببخشد و یا او را مانند یک کالا قرض دهد تا از او کام بگیرند، بچه‌دار شوند، یا به خدمت بگیرند و یا بهره‌هایی دیگر بکشند، و مرد حق داشت او را تنبیه و مجازات کند، کتک بزند، زندان کند، و حتی به قتل برساند، و یا او را گرسنه و تشنه رها کند، حال او بمیرد یا زنده بماند، و نیز حق<code class="page" rel="2,396"/> داشت او را مخصوصا در مواقع قحطی و یا جشن‌ها مانند گوسفند چاق بکشد، و گوشتش را بخورد، و آنچه را که از مال مربوط به زن بود، مال خودش می‌دانست، حق زن را هم، حق خود می‌شمرد، مخصوصا از جهت دادوستد و سایر معاملاتی که پیش می‌آمد خود را صاحب اختیار می‌دانست. </p> <p>و بر زن لازم بود که از مرد پدرش باشد یا شوهرش در آنچه امر و دستور می‌دادند کورکورانه اطاعت کند، چه بخواهد و چه نخواهد و باز به عهده زن بود که امور خانه و اولاد و تمامی ما یحتاج زندگی مرد را در خانه فراهم نماید، و باز به عهده او بود که حتی سخت‌ترین کارها را تحمل کند، بارهای سنگین را به دوش بکشد، گل کاری و امثال این کارها را بکند، و در قسمت حرفه و صنعت پست‌ترین حرفه را بپذیرد. </p> <p>و این رفتار عجیب، در بین بعضی از قبائل به حدی رسیده بود که وقتی یک زن حامله بچه خود را به دنیا می‌آورد بلا فاصله باید دامن به کمر بزند و به کارهای خانه بپردازد. در حالی که شوهرش با نداشتن هیچ کسالتی خود را به بیماری بزند، و در رختخواب بخوابد و زن بدبختش به پرستاری او بپردازد، اینها کلیاتی بود از حقوقی که زن در جامعه عقب مانده داشت، و از بهره‌هایی که از زندگی‌اش می‌برد، که البته اهل هر قرن از قرنهابربریت و وحشیگری و خصلت‌ها و خصوصیتهای مخصوص به خود داشته، سنت‌ها و آداب قومی با اختلاف عادات موروثیشان و اختلاف مناطق زندگی و جوی که بر آن زندگی احاطه داشت، مختلف می‌شد که هر کس به کتب تالیف شده در این باب مراجعه کند، از آن عادات و رسوم آگاه می‌شود. </p> <h3>زندگی زن در امتهای پیشرفته قبل از اسلام</h3> <p> منظور ما از امتهای متمدن و پیشرفته آن روز، آن امت‌هایی است که تحت رسوم ملی و عادات محفوظ و موروثی زندگی می‌کرده‌اند بدون اینکه رسوم و عاداتشان مستند به کتابی یا مجلس قانونی باشد، مانند مردم چین و هند و مصر قدیم و ایران و نظائر اینها. </p> <p>آنچه در این باب در بین تمامی این امتها مشترک بوده، این بود که زن در نظر این اقوام هیچگونه استقلال و حریت و آزادی نداشته، نه در اراده‌اش و نه در اعمالش، بلکه در همه شؤون زندگی‌اش تحت قیمومت و سرپرستی و ولایت بوده، هیچ کاری را از پیش خود منجز و قطعی نمی‌کرده، و حق مداخله در هیچ شانی از شؤون اجتماعی را نداشته است نه در حکومت، نه در قضاوت، و نه در هیچ شانی دیگر. <code class="page" rel="2,397"/> حال ببینیم با نداشتن هیچ حقی از حقوق، چه وظائفی به عهده داشته است؟ اولا تمامی آن وظائفی که به عهده مرد بوده به عهده او نیز بوده است، حتی کسب کردن و زراعت و هیزم‌شکنی و غیر آن، و ثانیا علاوه بر آن کارها، اداره امور خانه و فرزند هم به عهده او بوده، و نیز موظف بود که از مرد در آنچه می‌گوید و می‌خواهد اطاعت کند. </p> <p>البته زن در اینگونه اقوام، زندگی مرفه‌تری نسبت به اقوام غیر متمدن داشته است، چون اینان دیگر مانند آن اقوام به خود اجازه نمی‌دادند زنی را بکشند، و گوشتشان را بخورند، و بطور کلی از مالکیت محرومشان نمی‌دانستند، بلکه زن فی الجمله می‌توانست مالک باشد، مثلا ارث ببرد، و اختیار ازدواج داشته باشد، گو اینکه ملکیت و اختیاراتش در اینگونه موارد هم، به استقلال خود او نبود. </p> <p>در این جوامع مرد می‌توانست زنان متعدد بگیرد، بدون اینکه حد معینی داشته باشد، و می‌توانست هر یک از آنان را که دلش خواست طلاق دهد، و شوهر بعد از مرگ زنش می‌توانست بدون فاصله، زن بگیرد، ولی زن بعد از مرگ شوهرش نمی‌توانست شوهر کند، و از معاشرت با دیگران در خارج منزل، غالبا ممنوع بود. </p> <p>و برای هر یک از این امت‌ها بر حسب اقتضای مناطق و اوضاع خاص به خود، احکام و رسوم خاصی بود، مثلا امتیاز طبقاتی که در ایران وجود داشت چه بسا باعث می‌شد زنان از طبقه بالا حق مداخله در ملک و حکومت و حتی رسیدن به سلطنت و امثال آن را داشته باشند، و یا مثلا بتوانند با محرم خود چون پسر و برادر ازدواج کنند، ولی دیگران که در طبقه پائین اجتماع بودند چنین حقی را نداشته باشند. </p> <p>و مثلا در چین از آنجا که ازدواج نوعی خودفروشی و مملوکیت بود، و زن در این معامله خود را یکباره می‌فروخت، قهرا دیگر معقول نبود که اختیارات یک زن ایرانی را داشته باشد، و همین طور هم بود یک زن چینی از ارث محروم بود، و حق آن را نداشت که با مردان و حتی با پسران خود سر یک سفره بنشیند، و مردان می‌توانستنددو نفری و یا چند نفری یک زن بگیرند، و در بهره‌گیری از او، و استفاده از کار او با هم شریک باشند، آن وقت اگر بچه‌دار می‌شد غالبا فرزند از آن مردی بود که کودک به او بیشتر شباهت داشت. </p> <p>و مثلا در هند، از آنجایی که معتقد بودند زن پیرو مرد و مانند یکی از اعضای بدن او است دیگر معقول نبود که بعد از شوهر، ازدواج برای او حلال و مشروع باشد، بلکه تا ابد باید بی شوهر زندگی کند و بلکه اصلا نباید زنده بماند، چون گفتیم زن را به منزله عضوی از شوهر می‌دانستند، و در نتیجه همانطور که بر حسب رسوم خود مردگان را می‌سوزاندند، زن زنده را هم<code class="page" rel="2,398"/> با شوهر مرده‌اش آتش می‌زدند، و یا اگر زمانی زنده می‌ماندند، در کمال ذلت و خواری زندگی می‌کردند. </p> <p>زنان هند قدیم در ایام حیض، نجس و پلید بودند، و دوری کردن از آنان لازم بود، و حتی لباسهایشان و هر چیزی که با دست یا جای دیگر بدنشان تماس می‌گرفت، نجس و خبیث بود. </p> <p>و می‌توان وضع زنان در این امتها را اینطور خلاصه کرد که: نه انسان بودند و نه حیوان، بلکه برزخی بین این دو موجود به حساب می‌آمدند، به این معنا که از زن، به عنوان یک انسان متوسط و ضعیف استفاده می‌کردند، انسانی که هیچگونه حقی ندارد، مگر اینکه به انسانهای دیگر در امور زندگی کمک کند، مثل فرزند صغیر که حد وسطی است بین حیوان و انسان کامل، به سایر انسانها کمک می‌کند، اما خودش مستقلا حقی ندارد، و تحت سرپرستی و ولایت پدر یا سایر اولیای خویش است، بله بین فرزند صغیر و زن، این فرق بود که فرزند بعد از بلوغش از تحت سرپرستی خارج می‌شد، ولی زن تا ابد تحت سرپرستی دیگران بود. </p> <h3>زن در میان کلدانیان، آشوریان، رومیان و یونانیان قدیم</h3> <p> امت‌هایی که تا کنون نام بردیم، امت‌هایی بودند که بیشتر آداب و رسوم‌شان بر اساس اقتضاء منطقه و عادات موروثی و امثال آن بود، و ظاهرا به هیچ کتاب و قانونی تکیه نداشت، در این میان امت‌هایی از قبیل کلدانیان و رومیان و یونانیان هستند که تحت سیطره قانون و یا کتاب هستند. </p> <p>اما کلده و آشور، که قوانین <em>حامورابی</em> در آن حکومت می‌کرد، به حکم آن قوانین، زن را تابع همسرش دانسته و او را از استقلال محروم می‌دانستند. و نیز به حکم آن شریعت، زن نه در اراده‌اش استقلال داشت و نه در عمل، حتی اگر زن از شوهرش در امور معاشرت اطاعت نمی‌کرد و یا عملی را مستقلا انجام می‌داد، مرد می‌توانست او را از خانه بیرون کرده، و یا زنی دیگر بگیرد، و بعد از آن حق داشت با او معامله یک برده را بکند، و اگر در تدبیر امور خانه اشتباهی می‌نمود مثلا اسراف می‌کرد، شوهر می‌توانست شکایتش را نزد قاضی ببرد، و بعد از آنکه جرم او اثبات شد، او را در آب غرق کند. </p> <p>و اما روم، که از قدیمی‌ترین امتهایی است که قوانین مدنی وضع کرده است، اولین باری که دست به وضع قانون زد، حدود چهار صد سال قبل از میلاد بود که به تدریج، در<code class="page" rel="2,399"/> صدد تکمیل آن برآمد، و این قانون، نوعی استقلال به خانه داده، که در آن چهار دیواری دستورات سرپرست خانه واجب الاجراء است، و این سرپرست یا شوهر است و یا پدر فرزندان که نوعی ربوبیت و سرپرستی نسبت به اهل خانه دارد، و اهل خانه باید او را بپرستند، همانطور که خود او در کودکی پدران گذشته خود را که قبل از او تاسیس خانواده کردند می‌پرستید، و این سرپرست اختیار تام دارد، و اراده او در تمامی آنچه‌که می‌خواهد و به آن امر می‌کند نسبت به اهل خانه‌اش یعنی زنان و فرزندان نافذ و معتبر است، حتی اگر صلاح بداند که فلان زن و یا فلان فرزند باید کشته شود، باید بدون چون و چرا اطاعتش می‌کردند، و کسی نبود که با وی مخالفت کند. </p> <p>و زنان خانه یعنی همسر و دختر و خواهر وضع بدتری نسبت به مردان و حتی پسران داشتند، با اینکه مردان و پسران هم تابع محض سرپرست خانه بودند، ولی زنان اصولا جزء جامعه نبودند، و در نتیجه به شکایت آنها گوش نمی‌دادند، و هیچ معامله‌ای از ایشان معتبر و نافذ نمی‌شد، و مداخله در امور اجتماعی به هیچ وجه از آنان صحیح نبود، ولی مردان خانه، یعنی اولاد ذکور و برادران سرپرست و حتی پسر خوانده‌ها چون در آن روزها پسرخواندگی در میان رومیان و همچنین یونانیان و ایرانیان و اعراب معمول بوده می‌توانستند با اجازه سرپرست مستقل شوند، و همه امور زندگی خود را اداره کنند. </p> <p>زنان در روم قدیم جزء اعضای اصلی خانه و خانواده نبودند، خانواده را تنها مردان تشکیل می‌دادند، زنان تابع خانواده بودند، در نتیجه قرابت اجتماعی رسمی که مؤثر در مساله توارث و امثال آنست، مختص در بین مردان بود مردان بودند که از یکدیگر ارث می‌بردند، و یا مثلا شجره دودمانشان به وسیله ایشان حفظ می‌شد و اما زنان نه در بین خود خویشاوندی  خواهری و دختر عمویی و غیره داشتند، و نه در بین خود و مردان، حتی بین زن و شوهر خویشاوندی نبود، بین پسر با مادرش و بین خواهر و برادرش و بین دختر و پدرش ارتباط خویشاوندی که باعث توارث شود نبود. </p> <p>بلکه تنها قرابت طبیعی که باعث اتصال زن و مردی به هم و تولد فرزندی از آن دومی شد وجود داشت، و بسا می‌شد که همین نبودن قرابت رسمی مجوز آن می‌شد که با محارم یکدیگر ازدواج کنند، و سرپرست خانه، که ولی همه دختران و زنان خانه بود، با دختر خود ازدواج کند، چون ولی دختر و سرپرست او بود همه رقم اختیاری در او داشت. </p> <p>و سخن کوتاه اینکه در اجتماع خانواده، وجود زن در نظر رومیان وجودی طفیلی، و زندگیش تابع زندگی مردان بود، زمام زندگی و اراده‌اش به دست سرپرست خانه بود، که یا<code class="page" rel="2,400"/> پدرش باشد اگر پدری در خانه بود، و یا همسرش اگر در خانه کسی به نام همسر باشد، و یا مردی دیگر غیر آن دو، و سرپرست خانه هر کاری می‌خواست با او می‌کرد، و هر حکمی که دلش می‌خواست می‌راند. </p> <p>چه بسا می‌شد که او را می‌فروخت، و یا به دیگران می‌بخشید، و یا برای کام‌گیری به دیگران قرض می‌داد، و چه بسا به جای حقی که باید بپردازد مثلا قرض یا مالیات خواهر یا دخترش را در اختیار صاحب حق می‌گذاشت، و چه بسا او را با کتک و حتی کشتن مجازات می‌کرد، تدبیر مال زنان نیز بدست مردان بود، هر چند که آن مال مهریه‌ای باشد که با ازدواج بدست آورده، و یا با اذن ولی خود کسب کرده باشد، ارث را که گفتیم نداشت و از آن محروم بود، و اختیار ازدواج کردن دختر و زن به دست پدر و یا یکی از بزرگان قوم خود بود، طلاقش هم که به دست شوهر بود و... آری این بود وضع زن در روم. </p> <p>و اما یونان، وضع زن در آنجا و اصولا وضع به وجود آمدن خانواده و ربوبیت و سر پرستی خانواده، نزدیک همان وضع روم بود. </p> <p>یعنی قوام و رکن اجتماع مدنی و همچنین اجتماع خانوادگی نزد آنان، مردان بودند، و زنان تابع و طفیلی مردان به حساب می‌آمدند، و به همین جهت زن در اراده و در افعال خود استقلال نداشت، بلکه تحت ولایت و سرپرستی مرد بود. لیکن‌همه این اقوام، در حقیقت قوانین خود را، خودشان نقض کردند، برای اینکه اگر برای زن استقلالی قائل نبودند، باید همه جا قائل نباشند، یعنی همانطوری که یک کودک نه در منافعش مستقل است و نه در جرائمش، باید در مورد زنان نیز اینطور حکم می‌کردند که اگر در اراده و اعمالشان آنجا که مثلا می‌خواهند چیزی بخرند و یا بفروشند مستقل نیستند، در جرائمشان هم مستقل نباشند، یعنی اگر کار خلافی کردند، نباید خودشان جریمه شوند، و یا شکنجه گردند، بلکه باید ولی و سرپرستشان جریمه بپردازد. </p> <p>ولی همانطور که گفتیم، این اقوام، طفیلی بودن زن را فقط در طرف منافعشان حکم می‌کردند، اگر کار نیکی می‌کردند پاداش آنها به کیسه سرپرست آنها می‌رفت و اما اگر کار بدی می‌کردند، خودشان شکنجه می‌شدند. </p> <p>و این خود عینا یکی از شواهد و بلکه از دلایلی است که دلالت می‌کند بر اینکه در تمامی این قوانین زن را به این نظر که موجودی است ضعیف و جزئی است از اجتماع، اما جزئی ناتوان و محتاج به قیم، مورد توجه قرار ندادند، بلکه به این دید به او نگاه کرده‌اند که موجودی است مضر، و مانند میکروبی است که مزاج اجتماع را تباه می‌کند، و صحت آن را<code class="page" rel="2,401"/> سلب می‌نماید، چیزی که هست می‌دیدند که اجتماع حاجت حیاتی و ضروری به این میکروب دارد، زیرا اگر زن نباشد نسل بشر باقی نمی‌ماند، لذا می‌گفتند: چاره‌ای نیست جز اینکه باید به شان وی اعتنا کنیم و وبال امر او را به عهده بگیریم. </p> <p>پس اگر جرمی و خیانتی کرد باید خودش عذاب آن را بچشد، و اما اگر کار نیکی کرد و سودی رسانید مردان از آن بهره‌مند شوند، و برای ایمنی از شرش نباید هیچگاه آزادش گذاشت، که هر کاری خواست بکند، عینا مانند یک دشمن نیرومندی که در جنگ شکست خورده باشد و او را اسیر گرفته باشند، ما دام که زنده است باید مقهور و زیر دست باشد، اگر کار بدی کند شکنجه می‌شود، و اگر کار نیکی کند تشکر و تقدیر از او به عمل نمی‌آید. </p> <p>و همین که دیدید می‌گفتند که قوام اجتماع به وجود مردان است، باعث شد که معتقد شوند به اینکه اولاد حقیقی انسان، فرزندان پسر می‌باشند، و بقای نسل به بقای پسران است،  و اگر کسی فرزند پسر نداشته باشد و همه فرزندانش دختر باشند، در حقیقت بلا عقب و اجاق کور است، و همین اعتقاد منشا پیدایش عمل تبنی فرزندگیری شد، یعنی باعث آن شد که اشخاص بی پسر، پسر دیگری را فرزند خود بخوانند و ملحق به خود کنند، و تمامی آثار فرزند واقعی را در مورد او هم مترتب سازند، برای اینکه می‌گفتند خانه‌ای که در آن فرزند پسر نیست محکوم به ویرانی و نسل صاحب خانه محکوم به انقراض است، لذا ناچار می‌شدند بچه‌های پسر دیگران را فرزند خود بخوانند، تا به خیال خودشان نسلشان منقرض نشود، و با اینکه می‌دانستند این فرزند خوانده، فرزند دیگران است و از نسل دیگران آمده، مع ذلک فرزند قانونی خود به حساب می‌آوردند، و به او ارث می‌دادند و از او ارث می‌بردند، و تمامی آثار فرزند صلبی را در مورد او مترتب و جاری می‌کردند. </p> <p>و وقتی مردی از این اقوام یقین می‌کرد که عقیم است و هرگز بچه‌دار نمی‌شود، دست به دامن یکی از نزدیکان خود از قبیل: برادر و برادر زاده می‌شد، و او را به بستر همسر خود می برد تا با او جماع کند، و از این جماع فرزندی حاصل شده، و او آن فرزند را فرزند خود بخواند و خاندان او باقی بماند. </p> <p>مساله ازدواج و طلاق نیز در یونان و روم نزدیک به هم بود، در هر دو قوم تعدد زوجات جائز بود، اما در یونان اگر زن از یکی بیشتر می‌شد یکی از آن زنان، زن قانونی و رسمی بود و بقیه غیر رسمی. </p> <h3>وضع زن در عرب و محیط زندگی عرب،  آن محیطی که قرآن در آن نازل شد </h3> <p> عرب از همان زمانهای قدیم در شبه جزیره عربستان زندگی می‌کرد، سرزمینی بی‌آب و علف و خشک و سوزان، و بیشتر سکنه این سرزمین، از قبائل صحرانشین و دور از تمدن بودند، و زندگیشان با غارت و شبیخون، اداره می‌شد، عرب از یک سو، یعنی از طرف شمال شرقی به ایران و از طرف شمال به روم و از ناحیه جنوب به شهرهای حبشه و از طرف غرب به مصر و سودان متصل بودند، و به همین جهت عمده رسومشان رسوم توحش بود، که در بین آن رسوم، احیانا اثری از عادات روم و ایران و هند و مصر قدیم هم دیده می‌شد. </p> <p>عرب برای زن نه استقلالی در زندگی قائل بود و نه حرمت و شرافتی، بله حرمتی که قائل بود برای بیت و خاندان بود، زنان در عرب ارث نمی‌بردند، و تعدد زوجات آن هم بدون حدی معین، جائز بود، هم چنان که در یهود نیز چنین است، و همچنین در مساله طلاق برای زن اختیاری قائل نبود، و دختران را زنده به گور می‌کرد، اولین قبیله‌ای که دست به چنین جنایتی زد، قبیله بنو تمیم بود، و به خاطر پیشامدی بود که در آن قبیله رخ داد، و آن این بود که با نعمان بن منذر جنگ کردند، و عده‌ای از دخترانشان اسیر شدند که داستانشان معروف است، و از شدت خشم تصمیم گرفتند دختران خود را خود به قتل برسانند، و زنده دفن کنند و این رسم ناپسند به تدریج در قبائل دیگر عرب نیز معمول گردید، و عرب هر گاه دختری برایش متولد می‌شد به فال بد گرفته و داشتن چنین فرزندی را ننگ می‌دانست بطوری که قرآن می‌فرماید: <span class="aya" rel="16_59" data-words="1-8">یتواری من القوم من سوء ما بشر به</span><span class="footnote" rel="1" title="سوره نحل آیه ۵۹">*</span>، یعنی پدر دختر از شنیدن خبر ولادت دخترش خود را از مردم پنهان می‌کرد و بر عکس هر چه بیشتر دارای پسر می‌شد هر چند پسر خوانده خوشحال‌تر می‌گردید، و حتی بچه زن شوهرداری را که با او زنا کرده بود، به خود ملحق می‌کرد و چه بسا اتفاق می‌افتاد که سران قوم و زورمندان، بر سر یک پسری که با مادرش زنا کرده بودند نزاع می‌کردند، و هر یک آن پسر را برای خود ادعا می‌نمودند. </p> <p>البته از بعضی خانواده‌های عرب این رفتار هم سرزده، که به زنان و مخصوصا دختران   <code class="page" rel="2,403"/> خود در امر ازدواج استقلال داده، و رعایت رضایت و انتخاب خود او را کرده باشند، که این رفتار از عرب، شبیه همان عادتی است که گفتیم در اشراف ایرانیان معمول بود، و خود یکی از آثار امتیاز طبقاتی در جامعه است. </p> <p>و به هر حال رفتاری که عرب با زنان داشت، ترکیبی بود از رفتار اقوام متمدن و رفتار اقوام متوحش، ندادن استقلال به زنان در حقوق، و شرکت ندادن آنان در امور اجتماعی از قبیل حکومت و جنگ و مساله ازدواج و اختیار دادن امر ازدواج به زنان اشراف را از ایران و روم گرفته بودند، و کشتن آنان و زنده به گور کردن و شکنجه دادن را از اقوام بربری و وحشی اقتباس کرده بودند، پس محرومیت زنان عرب از مزایای زندگی مستند به تقدیس و پرستش رئیس خانه نبود، بلکه از باب غلبه قوی و استخدام ضعیف بود. </p> <p>و اما مساله <em>پرستش</em> در بین عرب اینچنین بود که همه اقوام عرب چه مردان و چه زنان بت می‌پرستیدند، و عقائدی که در باره بت داشتند شبیه همان عقائدی است که صابئین در باره ستاره و ارباب انواع داشتند، چیزی که هست بت‌های عرب بر حسب اختلافی که قبائل در هواها و خواسته‌ها داشتند مختلف می‌شد، ستارگان و ملائکه که به زعم ایشان دختران خدا هستند را می‌پرستیدند و از ملائکه و ستاره صورت‌هایی در ذهن ترسیم نموده و بر طبق آن صورتها، مجسمه‌هایی می‌ساختند، که یا از سنگ بود و یا از چوب، و هواها و افکار مختلفشان به آنجا رسید که قبیله بنی حنیفه بطوری که از ایشان نقل شده‌بتی از <em>خرما</em> ،  <em>کشک</em> ، <em>روغن</em> ، <em>آرد</em> و... درست کرده و سالها آن را می‌پرستیدند و آن گاه دچار قحطی شده و خدای خود را خوردند!. شاعری در این زمینه چنین گفت: <span class="poem">أکلت حنیفة ربها / زمن التقحم و المجاعة / لم یحذروا من ربهم‌ / سوء العواقب و التباعة</span> قبیله بنی حنیفه در قحطی و از گرسنگی پروردگار خود را خوردند و نه از پروردگار خود حذر کردند، و نه از سوء عاقبت این کار پروا نمودند!! و بسا می‌شد که مدتی سنگی را می‌پرستیدند، اما آن گاه که به سنگ زیبایی می‌رسیدند سنگ اول را دور انداخته و دومی را برای خدایی بر می‌گزیدند، و اگر چیزی پیدا نمی‌کردند برای پرستش مقداری خاک جمع نموده و گوسفند شیردهی می‌آوردند و شیرش را روی آن خاک می‌دوشیدند، و از آن گل بتی می‌ساختند و بلا فاصله به دور همان بت، طواف می‌کردند! و زنان محرومیت و تیره‌بختی‌هایی که در این جوامع داشتند در دل و فکر آنان ضعفی<code class="page" rel="2,404"/> ایجاد کرد، و این ضعف فکری أوهام و خرافات عجیب و غریبی در مورد حوادث و وقایع مختلف در آنان پدید آورد، که کتب تاریخی این خرافات و اوهام را ضبط کرده است. </p> <p>و این بود خلاصه‌ای از احوال زن در مجتمع انسانی در ادوار مختلف قبل از اسلام، و در عصر ظهور اسلام. </p> <p>همانطور که در اول بحث وعده داده بودیم، تمامی سعی خود را در اختصار گویی بکار بردیم، و از همه آنچه که گفتیم، چند نتیجه به دست می‌آید: </p><h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">نتایجی که از آنچه گفته شد به دست می‌آید</span> </h3> <p> اول اینکه: بشر در آن دوران در باره زن دو طرز تفکر داشت، یکی اینکه زن را انسانی در سطح حیوانات بی‌زبان می‌دانست، و دیگر اینکه او را انسانی پست و ضعیف در انسانیت می‌پنداشت، انسانی که مردان، یعنی انسان‌های کامل در صورت آزادی او از شر و فسادش ایمن نیستند، و به همین جهت باید همیشه در قید تبعیت مردان بماند، و مردان اجازه ندهند که زنان آزادی و حریتی در زندگی خود کسب کنند، نظریه اول با سیره اقوام وحشی و نظریه دوم با روش اقوام متمدن آن روز مناسب‌تر است. </p> <p>دوم اینکه: بشر قبل از اسلام نسبت به زن از نظر وضع اجتماعی نیز دو نوع طرز تفکر داشت، بعضی از جوامع زن را خارج از افراد اجتماع انسانی می‌دانستند، و معتقد بودند زن جزء این هیکل ترکیب یافته از افراد نیست، بلکه از شرایط زندگی او است، شرایطی که بشر بی‌نیاز از آن نمی‌باشد، مانند خانه که از داشتن و پناه بردن در آن چاره‌ای ندارد، و بعضی دیگر معتقد بودند زن مانند اسیری است که به بردگی گرفته می‌شود، و از پیروان اجتماع غالب است، و اجتماعی که او را اسیر کرده، از نیروی کار او استفاده می‌کند، و از ضربه زدنش هم جلوگیری می‌نماید. </p> <p>سوم اینکه: محرومیت زن در این جوامع همه جانبه بود، و زن را از تمامی حقوقی که ممکن بود از آن بهره‌مند شود، محروم می‌دانستند، مگر به آن مقداری که بهره‌مندی زن در حقیقت به سود مردان بود، که قیم زنان بودند. </p> <p>چهارم اینکه: اساس رفتار مردان با زنان عبارت بود از غلبه قوی بر ضعیف و به عبارت دیگر هر معامله‌ای که با زنان می‌کردند بر اساس قریحه استخدام و بهره‌کشی بود، این روش امت‌های غیر متمدن بود، و اما امت‌های متمدن علاوه بر آنچه که گفته شد این طرز تفکر را هم داشتند که زن انسانی است ضعیف الخلقه، که توانایی آن را ندارد که در امور خود مستقل باشد، و نیز موجودی است خطرناک که بشر از شر و فساد او ایمن نیست و چه بسا که این طرز تفکرها در اثر اختلاط امت‌ها و زمان‌ها در یکدیگر اثر گذاشته باشند. <code class="page" rel="2,405"/> </p><h3>اسلام چه تحولی در امر زن پدید آورد؟ </h3> <p> سراسر دنیا عقائدی را که شرح دادیم، هم چنان در باره زن داشت، و رفتارهایی که گفتیم معمول می‌داشت، و زن را در شکنجه‌گاه ذلت‌و پستی زندانی کرده بود، بطوری که ضعف و ذلت، یک طبیعت ثانوی برای زن شده و گوشت و استخوانش با این طبیعت می‌روئید، و با این طبیعت به دنیا می‌آمد و می‌مرد، و کلمات زن و ضعف و خواری و پستی نه تنها در نظر مردان، بلکه در نظر خود زنان نیز مثل واژه‌های مترادف و چون انسان و بشر شده بود، با اینکه در معانی متفاوتی وضع شده بودند، و این خود امری عجیب است، که چگونه در اثر تلقین و شستشوی مغزی فهم آدمی واژگونه و معکوس می‌گردد، و تو خواننده عزیز اگر به فرهنگ محلی امت‌ها مراجعه کنی، هیچ امتی را نخواهی یافت، نه امتهای وحشی و نه امتهای متمدن که مثل‌هایی ساری و جاری در باره ضعف زنان و خواری آنان، در آن فرهنگ وجود نداشته باشد، بلکه به هر یک از این فرهنگ‌ها مراجعه کنی، خواهی دید که با همه اختلافاتی که در اصل زبان و سیاق‌ها و لحن‌های آن هست، انواعی از استفاده و کنایه و تشبیه مربوط به کلمه  <em>زن</em> خواهی یافت، و خواهی دید که مرد ترسو و یا ضعیف و یا بی عرضه و یا خواری طلب و یا ذلت پذیر و یا تن به ذلت ده را زن می‌نامند، مثل این شعر عرب که می‌گوید: <span class="poem">و ما أدری و لیت اخال أدری‌ / أقوم آل حصن ام نساء</span> نمی‌دانم و ای کاش می‌دانستم که آل حصن مردانند و یا زنان، و صدها هزار از اینگونه مثلهای شعری و نثری را در هر لغتی خواهی یافت. </p> <p>و این به تنهایی برای اهل تحقیق کافی است که بفهمد جامعه بشری قبل از اسلام چه طرز تفکری در باره زن داشته است، و دیگر حاجت ندارد به اینکه سیره‌نویسان و کتب تاریخی فصل جداگانه و یا کتابی مختص به دادن آماری از عقائد امتها و ملتها در مورد زنان نوشته باشند، برای اینکه خصال روحی و جهات وجودی هر امت و ملتی در لغت و آداب آن امت و ملت تجلی می‌کند. </p> <p>و در هیچ تاریخ و نوشته‌ای قدیمی چیزی که حکایت از احترام و اعتنا بشان زن کند، نخواهی یافت، مگر مختصری در تورات و در وصایای عیسی بن مریم ع که باید به زنان مهربانی کرد و تسهیلاتی برای آنان فراهم نمود. </p> <p>و اما اسلام یعنی آن دینی که قرآن برای تاسیس آن نازل گردیده، در حق زن نظریه‌ای<code class="page" rel="2,406"/> ابداع کرده که از روزی که جنس بشر پا به عرضه دنیا گذاشت تا آن روز چنین طرز تفکری در مورد زن نداشت، اسلام در این نظریه خود، با تمام مردم جهان در افتاد، و زن را آن طور که هست و بر آن اساسی که آفریده شده، به جهان معرفی کرد، اساسی که به دست بشر منهدم شده و آثارش نیز محو گشته بود. </p> <p>اسلام عقائد و آرایی که مردم در باره زن داشتند و رفتاری که عملا با زن می‌کردند را بی اعتبار نموده و خط بطلان بر آنها کشید. </p> <h3>و اما هویت زن در اسلام: </h3> <p>اسلام بیان می‌کند که زن نیز مانند مرد انسان است، و هر انسانی چه مرد و چه زن فردی است از انسان که در ماده و عنصر پیدایش او دو نفر انسان نر و ماده شرکت و دخالت داشته‌اند، و هیچ یک از این دو نفر بر دیگری برتری ندارد، مگر به تقوا، هم چنان که کتاب آسمانی خود می‌فرماید: <span class="aya" rel="49_13" data-words="1-20">یا أیها الناس إنا خلقناکم من ذکر و أنثی، و جعلناکم شعوبا و قبائل لتعارفوا، إن أکرمکم عند الله أتقاکم</span>.<span class="footnote" rel="1" title="هان ای مردم، ما یک یک شما را از نر و ماده آفریدیم، و شما را شعبه و قبیله‌ها قرار دادیم تا یکدیگر را بشناسید، و بدانید که گرامی‌ترین شما نزد خدا با تقواترین شما است سوره حجرات، آیه ۱۳&quot;">*</span> بطوری که ملاحظه می‌کنید قرآن کریم هر انسانی را موجودی گرفته شده و تالیف یافته از دو نفر انسان نر و ماده می‌داند، که هر دو بطور متساوی ماده وجود و تکون او هستند، و انسان پدید آمده چه مرد باشد و چه زن مجموع ماده‌ای است که از آن دو فرد گرفته شده است. </p> <p>قرآن کریم در معرفی زن مانند آن شاعر نفرمود: و انما امهات الناس اوعیة<span class="footnote" rel="2" title="مادران تنها و تنها صدف و ظرف پیدایش انسانها هستند">*</span>، و مانند آن دیگری نفرمود: <span class="poem">بنونا بنو أبنائنا و بناتنا / بنوهن ابناء الرجال الأباعد<span class="footnote" rel="3" title="هر آن کس که عمل صالح بجا آورد، چه مرد باشد و چه زن، به شرطی که عملش توأم با ایمان گردد، بر او زندگی طیب و پاکی داده و اجرشان بر طبق بهترین عملی که می‌کردند می‌دهیم سوره نحل، آیه ۹۷&quot;">*</span> </span> بلکه هر فرد از انسان چه دختر و چه پسر را مخلوقی تالیف یافته از زن و مرد معرفی کرد، در نتیجه تمامی افراد بشر امثال یکدیگرند، و بیانی تمام‌تر و رساتر از این بیان نیست، و بعد از بیان این عدم تفاوت، تنها ملاک برتری را تقوا قرار داد. </p> <p>و نیز در جای دیگر فرمود: <span class="aya" rel="3_195" data-words="4-16">أنی لا أضیع عمل عامل منکم من ذکر أو أنثی، بعضکم من بعض</span><span class="footnote" rel="4" title="تفسیر عیاشی، ص ۱۲۱">*</span>، در این آیه تصریح فرموده که کوشش و عمل هیچکس نزد خدا ضایع نمی‌شود، و         <code class="page" rel="2,407"/> این معنا را تعلیل کرده به اینکه چون بعضی از بعض دیگر هستید، و صریحا نتیجه آیه قبلی که می‌فرمود: <span class="aya" rel="49_13" data-words="4-9">إنا خلقناکم من ذکر و أنثی</span>...<span class="footnote" rel="1" title="سوره حجرات، آیه ۱۳">*</span> را بیان می‌کند، و آن این است که مرد و زن هر دو از یک نوع هستند، و هیچ فرقی در اصل خلقت و بنیاد وجود ندارند. </p> <p>آن گاه همین معنا را هم توضیح می‌دهد به اینکه عمل هیچ یک از این دو صنف نزد خدا ضایع و باطل نمی‌شود، و عمل کسی به دیگری عاید نمی‌گردد، مگر اینکه خود شخص عمل خود را باطل کند. و به بانگ بلند اعلام می‌دارد: <span class="aya" rel="74_38" data-words="1-5">کل نفس بما کسبت رهینة</span><span class="footnote" rel="2" title="هر کسی در گرو عمل خویش است سوره مدثر آیه ۳۸&quot;">*</span>، نه مثل مردم قبل از اسلام که می‌گفتند: گناه زنان به عهده خود آنان و عمل نیک‌شان و منافع وجودشان مال مردان است! و ما انشاء اللَّه به زودی توضیح بیشتری در این باره خواهیم داد. </p> <p>پس وقتی به حکم این آیات، عمل هر یک از دو جنس مرد و زن چه خوبش و چه بدش به حساب خود او نوشته می‌شود، و هیچ مزیتی جز با تقوا برای کسی نیست، و با در نظر داشتن اینکه یکی از مراحل تقوا، اخلاق فاضله چون ایمان با درجات مختلفش و چون عمل نافع و عقل محکم و پخته و اخلاق خوب و صبر و حلم است، پس یک زنی که درجه‌ای از درجات بالای ایمان را دارد، و یا سرشار از علم است، و یا عقلی پخته و وزین دارد، و یا سهم بیشتری از فضائل اخلاقی را دارا می‌باشد، چنین زنی در اسلام ذاتا گرامی‌تر و از حیث درجه بلندتر از مردی است که هم طراز او نیست، حال آن مرد هر که می‌خواهد باشد، پس هیچ کرامت و مزیتی نیست، مگر تنها به تقوا و فضیلت. </p> <p>و در معنای آیه قبلی بلکه روشن‌تر از آن آیه زیر است، که می‌فرماید: <span class="aya" rel="16_97" data-words="1-20">من عمل صالحا من ذکر أو أنثی و هو مؤمن فلنحیینه حیاة طیبة، و لنجزینهم أجرهم بأحسن ما کانوا یعملون</span><span class="footnote" rel="3" title="روزی که از دختر زنده به گور شده می‌پرسند به چه گناهی کشته شد سوره تکویر، آیه ۹&quot;">*</span>. </p> <p>و نیز آیه زیر است که می‌فرماید: <span class="aya" rel="40_40" data-words="8-25">و من عمل صالحا من ذکر أو أنثی و هو مؤمن فأولئک یدخلون الجنة، یرزقون فیها بغیر حساب</span><span class="footnote" rel="4" title="فقیه، ج ۱ حدیث ۱۳۴۱ و ۱۳۴۲ و ۱۳۴۳">*</span>. </p> <p>         <code class="page" rel="2,408"/> و نیز آیه زیر است که می‌فرماید: <span class="aya" rel="4_124" data-words="1-19">و من یعمل من الصالحات من ذکر أو أنثی و هو مؤمن فأولئک یدخلون الجنة، و لا یظلمون نقیرا</span><span class="footnote" rel="1" title="و کسی که عملی را از اعمال صالحه انجام دهد، چه مرد باشد و چه زن، البته به شرط آنکه دارای ایمان باشد، چنین کسانی داخل بهشت می‌شوند و به اندازه خردلی ستم نمی‌شوند سوره نساء، آیه ۱۲۴&quot;">*</span> علاوه بر این آیات که صریحا تساوی بین زن و مرد را اعلام می‌کند، آیات دیگری هست که صریحا بی‌اعتنایی به امر زنان را نکوهش نموده، از آن جمله می‌فرماید: <span class="aya" rel="16_58-59" data-words="1-31">و إذا بشر أحدهم بالأنثی ظل وجهه مسودا و هو کظیم، یتواری من القوم من سوء ما بشر به، أ یمسکه علی هون أم یدسه فی التراب، ألا ساء ما یحکمون</span><span class="footnote" rel="2" title="و هر گاه یکی از آنان اطلاع حاصل می‌کند که خداوند دختری به او داده، صورتش شروع به سیاه شدن می‌کند و این در حالی است که مالامال از خشم است و خود را از شرمساری، از مردم پنهان نموده، فکر می‌کند، آیا پیه و روغن این ذلت را بر خود بمالد و دخترش را نگهدارد و یا برای رهایی از این ننگ، او را زنده زنده در خاک کند، آگاه باشید که در این طرز تفکر سخت خطا کرده‌اند سوره نحل، آیه ۵۹&quot;">*</span>. </p> <p>و اینکه می‌فرماید خود را از شرمساری از مردم پنهان می‌کند، برای این است که ولادت دختر را برای پدر ننگ می‌دانستند، و منشا عمده این طرز تفکر این بود که مردان در چنین مواقعی تصور می‌کردند که این دختر به زودی بزرگ خواهد شد، و ملعبه و بازیچه جوانان قرار خواهد گرفت، و این خود نوعی غلبه مرد بر زن است، آن هم در یک امر جنسی که به زبان آوردن آن مستهجن و زشت است، در نتیجه، ننگ زبان زد شدنش به ریش پدر و خاندان او می چسبد. </p> <p>همین طرز تفکر، عرب جاهلیت را واداشت تا دختران بی گناه خود را زنده زنده دفن کنند. سبب دیگر قضیه را که علت اولی این انحراف فکری بود در گذشته خواندید، و خدای تعالی در نکوهش از این عمل نکوهیده، تاکید کرده و فرمود: <span class="aya" rel="81_8-9" data-words="1-7">و إذا الموؤدة سئلت، بأی ذنب قتلت</span>.<span class="footnote" rel="3" title="آنچه حق می‌داند، حق واقعی است سوره یونس، آیه ۸۲&quot;">*</span> از بقایای اینگونه خرافات بعد از ظهور اسلام نیز در بین مسلمانان ماند، و نسل به نسل از یکدیگر ارث بردند، و تا کنون نتوانسته‌اند لکه ننگ این خرافات را از صفحه دل بشویند، به شهادت اینکه می‌بینیم اگر زن و مردی با یکدیگر زنا کنند، ننگ زنا در دامن زن تا ابد می‌ماند، هر چند که توبه هم کرده باشد، ولی دامن مرد ننگین نمی‌شود، هر چند که توبه هم       <code class="page" rel="2,409"/> نکرده باشد، با این که اسلام این عمل نکوهیده را هم برای زن ننگ می‌داند، و هم برای مرد، هم او را مستحق حد و عقوبت می‌داند و هم این را، هم به او صد تازیانه می‌زند و هم به این. </p> <h3>و اما و زن و موقعیت اجتماعی زن در اسلام</h3> <p> اسلام بین زن و مرد از نظر تدبیر شؤون اجتماع و دخالت اراده و عمل آن دو در این تدبیر، تساوی برقرار کرده، علتش هم این است که همانطور که مرد می‌خواهد بخورد و بنوشد و بپوشد، و سایر حوائجی که در زنده ماندن خود به آنها محتاج است به دست آورد، زن نیز همین طور است، و لذا قرآن کریم می‌فرماید: <span class="aya" rel="3_195" data-words="14-16">بعضکم من بعض</span><span class="footnote" rel="1" title="شما زنان و مردان از جنس همدیگر می‌باشید سوره آل عمران، آیه ۱۹۵&quot;">*</span>. </p> <p>پس همانطور که مرد می‌تواند خودش در سرنوشت خویش تصمیم بگیرد و خودش مستقلا عمل کند و نتیجه عمل خود را مالک شود، همچنین زن چنین حقی را دارد بدون هیچ تفاوت: <span class="aya" rel="2_286" data-words="7-13">لها ما کسبت و علیها ما اکتسبت</span><span class="footnote" rel="2" title="سود و زیان کارش، عاید خودش می‌شود سوره بقره، آیه ۲۸۶&quot;">*</span>. </p> <p>پس زن و مرد در آنچه که اسلام آن را حق می‌داند برابرند، و به حکم آیه: <span class="aya" rel="10_82" data-words="1-4">و یحق الله الحق</span><span class="footnote" rel="3" title="سوره روم، آیه ۳۰">*</span>، چیزی که هست خدای تعالی در آفرینش زن دو خصلت قرار داده که به آن دو خصلت، زن از مرد امتیاز پیدا می‌کند. </p> <h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">دو خصلت ویژه در آفرینش زن</span> </h3> <p> اول اینکه: زن را در مثل به منزله کشتزاری برای تکون و پیدایش نوع بشر قرار داده، تا نوع بشر در داخل این صدف تکون یافته و نمو کند، تا به حد ولادت برسد، پس بقای نوع بشر بستگی به وجود زن دارد، و به همین جهت که او کشتزار است مانند کشتزارهای دیگر احکامی مخصوص به خود دارد و با همان احکام از مرد ممتاز می‌شود. </p> <p>دوم اینکه: از آنجا که باید این موجود، جنس مخالف خود یعنی مرد را مجذوب خود کند، و مرد برای این که نسل بشر باقی بماند به طرف او و ازدواج با او و تحمل مشقت‌های خانه و خانواده جذب شود، خداوند در آفرینش، خلقت زن را لطیف قرار داد، و برای اینکه زن مشقت بچه‌داری و رنج اداره منزل را تحمل کند، شعور و احساس او را لطیف و رقیق کرد، و همین دو خصوصیت، که یکی در جسم او است و دیگری در روح او، تاثیری در وظائف       <code class="page" rel="2,410"/> اجتماعی محول به او دارد. </p> <p>این بود مقام و موقعیت اجتماعی زن، و با این بیان موقعیت اجتماعی مرد نیز معلوم می شود و نیز پیچیدگی و اشکالی که در احکام مشترک بین آن دو و احکام مخصوص به هر یک از آن دو، در اسلام هست حل می‌گردد، هم چنان که قرآن کریم می‌فرماید: <span class="aya" rel="4_32" data-words="1-30">و لا تتمنوا ما فضل الله به بعضکم علی بعض، للرجال نصیب مما اکتسبوا، و للنساء نصیب مما اکتسبن، و سئلوا الله من فضله، إن الله کان بکل شیء علیما</span><span class="footnote" rel="1" title="هرگز آرزوی این را نکنید که آنچه دیگران بیش از شما دارند داشته باشید، مردان از آنچه بدست می‌آورند، بهره‌ای و زنان از آنچه کسب می‌کنند بهره‌ای دارند و همواره فضل خدا را از خدا بخواهید که خدا به هر چیزی دانا است سوره نساء، آیه ۳۲&quot;">*</span> و منظورش از این گفتار آنست که اعمالی که هر یک از زن و مرد به اجتماع خود هدیه می‌دهد باعث آن می‌شود که به فضلی از خدا اختصاص یابد، بعضی از فضل‌های خدای تعالی فضل اختصاصی به یکی از این دو طائفه است، بعضی مختص به مردان و بعضی دیگر مختص به زنان است. </p> <p>مثلا مرد را از این نظر بر زن فضیلت و برتری داده که سهم ارث او دو برابر زن است، و زن را از این نظر بر مرد فضیلت داده که خرج خانه را از گردن زن ساقط کرده است، پس نه مرد باید آرزو کند که ای کاش خرج خانه به عهده‌ام نبود، و نه زن آرزو کند که ای کاش سهم ارث من برابر برادرم بود، بعضی دیگر برتری را مربوط به عمل عامل کرده، نه اختصاص به زن دارد و نه به مرد، بلکه هر کس فلان قسم اعمال را کرد، به آن فضیلت‌ها می رسد چه مرد و چه زن و هر کس نکرد نمی‌رسد باز چه مرد و چه زن و کسی نمی‌تواند آرزو کند که ای کاش من هم فلان برتری را می‌داشتم، مانند فضیلت ایمان و علم و عقل و سائر فضائلی که دین آن را فضیلت می‌داند. </p> <p>این قسم فضیلت فضلی است از خدا که به هر کس بخواهد می‌دهد، و لذا در آخر آیه می‌فرماید: <span class="aya" rel="4_32" data-words="20-24">و سئلوا الله من فضله</span>، دلیل بر آنچه ذکر کردیم آیه شریفه: <span class="aya" rel="4_34" data-words="1-2">الرجال قوامون...</span><span class="footnote" rel="2" title="سوره نساء، آیه ۳۴">*</span> است، به آن بیانی که به زودی خواهد آمد. </p> <h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">احکام مختص و احکام مشترک زن و مرد در اسلام</span> </h3> <p> و اما احکام مشترک بین زن و مرد و احکامی که مختص به هر یک از این دو طائفه است: در اسلام زن در تمامی احکام عبادی و حقوق اجتماعی شریک مرد است، او نیز مانند     <code class="page" rel="2,411"/> مردان می‌تواند مستقل باشد، و هیچ فرقی با مردان ندارد نه در ارث و نه در کسب و انجام معاملات، و نه در تعلیم و تعلم، و نه در به دست آوردن حقی که از او سلب شده، و نه در دفاع از حق خود و نه احکامی دیگر مگر تنها در مواردی که طبیعت خود زن اقتضا دارد که با مرد فرق داشته باشد. </p> <p>و عمده آن موارد مساله عهده‌داری حکومت و قضا و جهاد و حمله بر دشمن است و اما از صرف حضور در جهاد و کمک کردن به مردان در اموری چون مداوای آسیب دیدگان محروم نیست و نیز مساله ارث است که نصف سهم مردان ارث می‌برد، و یکی دیگر حجاب و پوشاندن مواضع زینت بدن خویش است، و یکی اطاعت کردن از شوهر در هر خواسته‌ای است که مربوط به تمتع و بهره بردن باشد. </p> <p>و در مقابل، این محرومیت‌ها را از این راه تلافی کرد که <em>نفقه</em> را یعنی هزینه زندگی را به گردن پدر و یا شوهرش انداخته، و بر شوهر واجب کرده که نهایت درجه توانایی خود را در حمایت از همسرش به کار ببرد، و حق تربیت فرزند و پرستاری او را نیز به زن داده است. </p> <p>و این تسهیلات را هم برای او فراهم کرده که: جان و ناموسش و حتی آبرویش را از اینکه دنبال سرش حرف بزنند تحت حمایت قرار داده، و در ایام عادت حیض و ایام نفاس، عبادت را از او ساقط کرده، و برای او در همه حالات، ارفاق لازم دانسته است. </p> <p>پس، از همه مطالب گذشته، این معنا بدست آمد که زن از جهت کسب علم، بیش از علم به اصول معارف و فروع دین یعنی احکام عبادات و قوانین جاریه در اجتماع وظیفه وجوبی دیگر ندارد، و از ناحیه عمل هم همان احکامی را دارد که مردان دارند، به اضافه اینکه اطاعت از شوهرش نیز واجب است، البته نه در هر چیزی که او بگوید و بخواهد، بلکه تنها در مساله مربوط به بهره‌های جنسی، و اما تنظیم امور زندگی فردی یعنی رفتن به دنبال کار و کاسبی و صنعت، و نیز در تنظیم امور خانه، و نیز مداخله در مصالح اجتماعی و عمومی، از قبیل دانشگاه رفتن و یا اشتغال به صنایع و حرفه‌های مفید برای عموم و نافع در اجتماعات، با حفظ حدودی که برایش معین شده، هیچ یک بر زن واجب نیست. </p> <p>و لازمه واجب نبودن این کارها این است که وارد شدنش در هر یک از رشته‌های علمی و کسبی و تربیتی و امثال آن، فضلی است که خود نسبت به جامعه‌اش تفضل کرده، و افتخاری است که برای خود کسب نموده، و اسلام هم این تفاخر را در بین زنان جایز دانسته است، بر خلاف مردان که جز در حال جنگ نمی‌توانند تفاخر کنند، و از آن نهی شده‌اند. <code class="page" rel="2,412"/> این بود آنچه که از بیانات گذشته ما به دست می‌آمد که سنت نبوی هم مؤید آن است، و اگر بحث ما بیش از حوصله این مقام طول نمی‌کشید، نمونه‌هایی از رفتار رسول خدا ص با همسرش خدیجه ع و دخترش فاطمه ص و سایر زنانش و زنان امت خود و آنچه در باره زنان سفارش کرده و نیز شمه‌ای از طریقه ائمه اهل بیت ع و زنانشان مانند زینب دختر علی ع و فاطمه و سکینه دختر حسین ع و غیر ایشان را نقل می‌کردیم، و نیز پاره‌ای از کلماتی که در مورد سفارش در باره زنان، از ایشان رسیده می‌آوردیم، و شاید در بحث‌های روایتی مربوط به آیات سوره نساء بعضی از آن روایات را بیاوریم انشاء اللَّه، خواننده محترم می‌تواند به جلدهای بعدی مراجعه کند. </p> <h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">حیات اجتماعی سعادتمندانه، حیات منطبق با خلقت و فطرت است</span> </h3> <p> و اما آن اساسی که اسلام احکام نامبرده را بر آن اساس تشریع کرده، همانا فطرت و آفرینش است، و کیفیت این پایه‌گذاری در آنجا که در باره مقام اجتماعی زن بحث می‌کردیم، روشن شد، ولی در اینجا نیز توضیح بیشتری داده و می‌گوییم: برای جامعه‌شناس و اهل بحث، در مباحثی که ارتباط با جامعه‌شناسی دارد، جای هیچ شکی نیست که وظائف اجتماعی و تکالیف اعتباریی که منشعب از آن وظائف می‌شود، سرانجام باید منتهی به طبیعت شود، چون این خصوصیت توان طبیعی انسان بود که از همان آغاز خلقتش او را به تشکیل <em>اجتماع نوعی</em> هدایت کرد، به شهادت اینکه می‌بینیم هیچ زمانی نبوده که نوع بشر، دارای چنین اجتماعی نوعی نبوده باشد، البته نمی‌خواهیم بگوئیم اجتماعی که بشر طبق مقتضای طبیعتش تشکیل می‌داده، همواره سالم هم بوده، نه، ممکن است عواملی آن اجتماع را از مجرای صحت و سلامت به سوی مجرای فساد کشانده باشد، همانطور که ممکن است عواملی بدن طبیعی و سالم آدمی را از تمامیت طبیعی آن خارج نموده و به نقص در خلقت گرفتارش کند، و یا آن را از صحت طبیعی به در آورده و مبتلا به بیماری و آفتش سازد. </p> <p>پس اجتماع با تمامی شؤون و جهاتش چه اینکه اجتماعی صالح و فاضل باشد و چه فاسد، بالآخره منتهی به طبیعت می‌شود، چیزی که هست آن اجتماعی که فاسد شده، در مسیر زندگیش به عاملی برخورده است که فاسدش کرده، و نگذاشته به آثار خوب اجتماع برسد،  به خلاف اجتماع فاضل. </p> <p>پس این یک حقیقت است که دانشمندان در مباحث اجتماعی خود یا تصریحا و یا بطور کنایه به آن اشاره کرده‌اند، و قبل از همه آنان کتاب خدای عز و جل با روشن‌ترین و واضح‌ترین بیان، به آن اشاره کرده و فرموده: <span class="aya" rel="20_50" data-words="3-9">الذی أعطی کل شیء خلقه ثم هدی</span>.<span class="footnote" rel="1" title="پروردگار ما همان کسی است که خلقت هر چیزی را داد و سپس آن را هدایت نمود سوره طه، آیه ۵۰&quot;">*</span>   <code class="page" rel="2,413"/> و نیز فرموده: <span class="aya" rel="87_2-3" data-words="1-7">الذی خلق فسوی، و الذی قدر فهدی</span><span class="footnote" rel="1" title="پروردگارت همان کسی است که بیافرید و اجزای آفرینش را متناسب کرد و کسی است که هر چیزی را تقدیر و سپس هدایت فرمود سوره اعلی، آیه ۳&quot;">*</span> و نیز فرموده: <span class="aya" rel="91_7-8" data-words="1-9">و نفس و ما سواها، فألهمها فجورها و تقواها</span><span class="footnote" rel="2" title="به نفس سوگند و تناسبی که در آن قرار داده، آن گاه تقوا و فجورش را به او الهام کرد سوره شمس، آیه ۸&quot;">*</span>. </p> <p>و آیات دیگر که متعرض مساله قدر است. </p> <p>پس تمامی موجودات و از آن جمله انسان در وجودش و در زندگیش به سوی آن هدفی که برای آن آفریده شده، هدایت شده است، و در خلقتش به هر جهاز و ابزاری هم که در رسیدن به آن هدف به آن جهاز و آلات نیازمند است مجهز گشته و زندگی با قوام و سعادتمندانه‌اش، آن قسم زندگی‌ای است که اعمال حیاتی آن منطبق با خلقت و فطرت باشد، و انطباق کامل و تمام داشته باشد و وظائف و تکالیفش در آخر منتهی به طبیعت شود، انتهایی درست و صحیح، و این همان حقیقتی است که آیه زیر بدان اشاره نموده و می‌فرماید: <span class="aya" rel="30_30" data-words="1-17">فأقم وجهک للدین حنیفا، فطرت الله التی فطر الناس علیها، لا تبدیل لخلق الله، ذلک الدین القیم</span>، رو به سوی دینی بیاور که افراط و تفریطی از هیچ جهت ندارد، دینی که بر طبق آفرینش تشریع شده، آفرینشی که انسان هم یک نوع از موجودات آن است، انسانی که خلقت او و فطرتش تبدیل پذیر نیست، دین استوار هم، چنین دینی است<span class="footnote" rel="3" title="فقیه، ج ۱ حدیث ۱۳۴۱ و ۱۳۴۲ و ۱۳۴۳">*</span> </p><h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">فطرت در مورد وظائف و حقوق اجتماعی افراد و عدالت بین آنان چه اقتضایی دارد؟ </span> </h3> <p> حال ببینیم فطرت در وظائف و حقوق اجتماعی بین افراد چه میگوید، و چه اقتضایی دارد؟ با در نظر داشتن این معنا که تمامی افراد انسان دارای فطرت بشری هستند، می‌گوییم: آنچه فطرت اقتضاء دارد این است که باید حقوق و وظائف یعنی گرفتنی‌ها و دادنی‌ها بین افراد انسان مساوی باشد، و اجازه نمی‌دهد یک طائفه از حقوق بیشتری برخوردار و طائفه‌ای دیگر از حقوق اولیه خود محروم باشد، لیکن مقتضای این تساوی در حقوق، که عدل اجتماعی به آن حکم می‌کند، این نیست که تمامی مقامهای اجتماعی متعلق به تمامی افراد جامعه شود و اصلا چنین چیزی امکان هم ندارد چگونه ممکن است مثلا یک بچه، در عین کودکیش و یک مرد سفیه نادان در عین نادانی خود، عهده‌دار کار کسی شود که هم در کمال عقل است، و هم       <code class="page" rel="2,414"/> تجربه‌ها در آن کار دارد، و یا مثلا یک فرد عاجز و ضعیف عهده‌دار کار کسی شود که تنها کسی از عهده‌اش بر می‌آید که قوی و مقتدر باشد، حال این کار مربوط به هر کسی که می خواهد باشد، برای اینکه تساوی بین صالح و غیر صالح، افساد حال هر دو است، هم صالح را تباه می‌کند و هم غیر صالح را. </p> <p>بلکه آنچه عدالت اجتماعی اقتضا دارد و معنای تساوی را تفسیر می‌کند این است که در اجتماع، هر صاحب حقی به حق خود برسد، و هر کس به قدر وسعش پیش برود، نه بیش از آن، پس تساوی بین افراد و بین طبقات تنها برای همین است که هر صاحب حقی، به حق خاص خود برسد، بدون اینکه حقی مزاحم حق دیگری شود، و یا به انگیزه دشمنی و یا تحکم و زورگویی یا هر انگیزه دیگر به کلی مهمل و نامعلوم گذاشته شود، و یا صریحا باطل شود، و این همان است که جمله: <span class="aya" rel="2_228" data-words="34-43">و لهن مثل الذی علیهن بالمعروف و للرجال علیهن درجة</span>... ، به آن بیانی که گذشت، به آن اشاره می‌کند، چون جمله نامبرده در عین اینکه اختلاف طبیعی بین زنان و مردان را می‌پذیرد، به تساوی حقوق آن دو نیز تصریح می‌کند. </p> <h3> <span class="title" rel="2_234 2_228 2_229 2_230 2_231 2_232 2_233 2_235 2_236 2_237 2_238 2_239 2_240 2_241 2_242">معنای تساوی در مورد حقوق زن و مرد</span> </h3> <p> از سوی دیگر مشترک بودن دو طائفه زن و مرد در اصول مواهب وجودی، یعنی در داشتن اندیشه و اراده، که این دو، خود مولد اختیار هستند، اقتضا می‌کند که زن نیز در آزادی فکر و اراده و در نتیجه در داشتن اختیار، شریک با مرد باشد، همانطور که مرد در تصرف در جمیع شؤون حیات فردی و اجتماعی خود به جز آن مواردی که ممنوع است، استقلال دارد، زن نیز باید استقلال داشته باشد، اسلام هم که دین فطری است این استقلال و آزادی را به کاملترین وجه به زن داده، هم چنان که در بیانات سابق گذشت. </p> <p>آری، زن از برکت اسلام مستقل به نفس و متکی بر خویش گشت، اراده و عمل او که تا ظهور اسلام گره خورده به اراده مرد بود، از اراده‌و عمل مرد جدا شد، و از تحت ولایت و قیمومت مرد در آمد، و به مقامی رسید که دنیای قبل از اسلام با همه قدمت خود و در همه ادوارش، چنین مقامی به زن نداده بود، مقامی به زن داد که در هیچ گوشه از هیچ صفحه تاریخ گذشته بشر چنین مقامی برای زن نخواهید یافت، و اعلامیه‌ای در حقوق زن همانند اعلامیه قرآن که می‌فرماید: <span class="aya" rel="2_234" data-words="17-24">فلا جناح علیکم فیما فعلن فی أنفسهن بالمعروف</span>... ،<span class="footnote" rel="1" title="سوره بقره، آیه ۲۳۴">*</span> نخواهید جست. </p> <p>لیکن این به آن معنا نیست که هر چه از مرد خواسته‌اند از او هم خواسته باشند، در عین اینکه در زنان عواملی هست که در مردان نیز هست، زنان از جهتی دیگر با مردان اختلاف دارند. </p> <p>   <code class="page" rel="2,415"/> البته این جهت که می‌گوییم جهت نوعی است نه شخصی، به این معنا که متوسط از زنان در خصوصیات کمالی، و ابزار تکامل بدنی عقب‌تر از متوسط مردان هستند. </p> <p>سخن ساده‌تر اینکه: هر چند ممکن است، یک یا دو نفر زن فوق العاده و همچنین یک یا دو نفر مرد عقب افتاده پیدا شود، ولی به شهادت علم فیزیولوژی، زنان متوسط از نظر دماغ  مغز و قلب و شریانها و اعصاب و عضلات بدنی و وزن، با مردان متوسط الحال تفاوت دارند، یعنی ضعیفتر هستند. و همین باعث شده است که جسم زن لطیف‌تر و نرم‌تر، و جسم مرد خشن تر و محکم‌تر باشد و احساسات لطیف از قبیل دوستی و رقت قلب و میل به جمال و زینت بر زن غالب‌تر و بیشتر از مرد باشد و در مقابل، نیروی تعقل بر مرد، غالب‌تر از زن باشد، پس حیات زن، حیاتی احساسی است، هم چنان که حیات مرد، حیاتی تعقلی است. </p> <p>و به خاطر همین اختلافی که در زن و مرد هست، اسلام در وظائف و تکالیف عمومی و اجتماعی که قوامش با یکی از این دو چیز یعنی تعقل و احساس است، بین زن و مرد فرق گذاشته، آنچه ارتباطش به تعقل بیشتر از احساس است از قبیل ولایت و قضا و جنگ را مختص به مردان کرد، و آنچه از وظائف که ارتباطش بیشتر با احساس است تا تعقل مختص به زنان کرد، مانند پرورش اولاد و تربیت او و تدبیر منزل و امثال آن، آن گاه مشقت بیشتر وظائف مرد را از این راه جبران کرده که: سهم ارث او را دو برابر سهم ارث زن قرار داد،  معنای این در حقیقت آن است که نخست سهم ارث هر دو را مساوی قرار داده باشد، بعدا ثلث سهم زن را به مرد داده باشد، در مقابل نفقه‌ای که مرد به زن می‌دهد. </p> <p>و به عبارتی دیگر اگر ارث مرد و زن را هیجده تومان فرض کنیم، به هر دو نه تومان داده و سپس سه تومان از آن را که ثلث سهم زن است از او گرفته و به مرد بدهیم، سهم مرد دوازده تومان می‌شود، برای این که زن از نصف این دوازده تومان هم سود می‌برد. </p> <p>در نتیجه، برگشت این تقسیم به این می‌شود که آنچه مال در دنیا هست دو ثلثش از آن مردان است، هم ملکیت و هم عین آن، و دو ثلث هم از آن زنان است، که یک ثلث آن را مالک هستند، و از یک ثلث دیگر که گفتیم در دست مرد است، سود می‌برند. </p> <p>پس، از آنچه که گذشت روشن شد که غالب مردان نه کل آنان در امر تدبیر قوی ترند، و در نتیجه، بیشتر تدبیر دنیا و یا به عبارت دیگر، تولید به دست مردان است، و بیشتر سودها و بهره‌گیری و یا مصرف، از آن زنان است، چون احساس زنان بر تعقل آنان غلبه دارد،  و ما انشاء اللَّه در ذیل آیات ارث توضیح بیشتری در این باره خواهیم داد، اسلام علاوه بر آنچه که گذشت تسهیلات و تخفیف‌هایی نسبت به زنان رعایت نموده، که بیان آن نیز گذشت. <code class="page" rel="2,416"/> </p><h3> <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242">عدم اجرای صحیح قانون به معنای نقص در قانونگذاری نیست</span> </h3> <p> حال اگر بگویی این همه ارفاق که اسلام نسبت به زن کرده، کار خوبی نبوده است، برای اینکه همین ارفاقها زن را مفت خور و مصرفی بار می‌آورد، درست است که مرد حاجت ضروری به زن دارد، و زن از لوازم حیات بشر است، ولی برای رفع این حاجت لازم نیست که زن، یعنی نیمی از جمعیت بشر تخدیر شود و هزینه زندگیش به گردن نیمی دیگر بیفتد، چون چنین روشی همانطور که گفتیم زن را انگل و کسل بار می‌آورد، و دیگر حاضر نیست سنگینی اعمال شاقه را تحمل کند، و در نتیجه موجودی پست و خوار بار می‌آید، و چنین موجودی به شهادت تجربه، به درد تکامل اجتماعی نمی‌خورد. </p> <p>در پاسخ می‌گوییم: این اشکال ناشی از این است که بین مسئله قانونگذاری و اجرای قانون، خلط شده است، وضع قوانینی که اصلاحگر حال بشر باشد مسئله‌ای است، و اجراء آن به روشی درست و صالح و بار آمدن مردم با تربیت شایسته، امری دیگر، اسلام قانون صحیح و درستی در این باره وضع کرده بود، و لیکن در مدت سیر گذشته‌اش یعنی چهارده قرن، گرفتار مجریان غیر صالح بود، اولیائی صالح و مجاهد نبود تا قوانین اسلام را بطور صحیح اجرای کنند، نتیجه‌اش هم این شد که احکام اسلام تاثیر خود را از دست داد، و تربیت اسلامی که در صدر اسلام، مردان و زنان نمونه و الگویی بار آورد متوقف شد، و بلکه به عقب برگشت. </p> <p>این تجربه قطعی، بهترین شاهد و روشنگر گفتار ما است، که قانون هر قدر هم صحیح باشد، ما دام که در اثر تبلیغ عملی و تربیت صالح در نفس مستقر نگردد و مردم با آن تربیت خوی نگیرند اثر خود را نمی‌بخشد، و مسلمین غیر از زمان کوتاه رسول خدا ص و حکومت علی ع از حکومتها و اولیای خود که دعوی دار ولایت و سرپرستی امور آنان بودند، هیچ تربیت صالحی که علم و عمل در آن توأم باشد ندیدند این معاویه است که بعد از استقرار یافتن بر اریکه خلافت در منبر عراق، خطابه‌ای ایراد می‌کند که حاصلش این است که من با شما نمی جنگیدم که نماز بخوانید یا روزه بگیرید، خودتان میدانید، می‌خواهید بگیرید و می‌خواهید نگیرید، بلکه برای این با شما می‌جنگیدم که بر شما حکومت کنم و به این هدف رسیدم. </p> <p>و نیز سایر خلفای بنی امیه و بنی عباس و سایر زمامداران که دست کمی از معاویه نداشتند، و بطور قطع اگر نورانیت خود این دین نبود، و اگر نبود که این دین به نور خدایی روشن شده، که هرگز خاموش نمی‌شود، هر چند که کفار نخواهند، قرن‌ها قبل از این اسلام از بین رفته بود. </p> <p>مترجم: کسی که به قوانین اسلام در مورد زنان خرده می‌گیرد، باید دوره‌ای از ادوار گذشته اسلام را نشان دهد که در آن دوره تمامی قوانین اسلامی اجرا شده باشد و مردم با خوی<code class="page" rel="2,417"/> اسلام بار آمده باشند و این قوانین زنان را تخدیر کرده باشد و مهمل و مصرفی بار آورده باشد، و چنین دوره‌ای در تمامی چهارده قرن گذشته، برای اسلام پیش نیامده است. </p> <h3>آزادی زن در تمدن غرب</h3> <p> هیچ شکی نیست که پیشگام در آزاد ساختن زن از قید اسارت و تامین استقلال او، در اراده و عمل اسلام بوده است، و اگر غربی‌ها در دوران اخیر قدمی در این باره برای زنان برداشته‌اند، از اسلام تقلید کرده‌اند و چه تقلید بدی کرده و با آن روبرو شده‌اند و علت اینکه نتوانستند بطور کامل تقلید کنند، این است که احکام اسلام چون حلقه‌های یک زنجیر به هم پیوسته است و همچون چشم و خط و خال و ابرو است و روش اسلام که در این سلسله حلقه ای بارز و مؤثری تام التأثیر است، برای همین مؤثر است که در آن سلسله قرار دارد، و تقلیدی که غربی‌ها از خصوص این روش کرده‌اند، تنها از صورت زلیخای اسلام نقطه خال را گرفته‌اند که معلوم است خال به تنهایی چقدر زشت و بدقواره است. </p> <p>و سخن کوتاه اینکه، غربی‌ها اساس روش خود را بر پایه مساوات همه جانبه زن با مرد در حقوق قرار داده‌اند، و سالها در این باره کوشش نموده‌اند و در این باره وضع خلقت زن و تاخر کمالی او را که بیان آن بطور اجمال گذشت در نظر نگرفته‌اند. </p> <p>و رأی عمومی آنان تقریبا این است که تاخر زن در کمال و فضیلت، مستند به خلقت او نیست، بلکه مستند به سوء تربیتی است که قرن‌ها با آن تربیت مربی شده، و از آغاز خلقت دنیا تا کنون، در محدودیت مصنوعی به سر برده است، و گرنه طبیعت و خلقت زن با مرد فرقی ندارد. </p> <p>ایراد و اشکالی که به این سخن متوجه است این است که همانطور که خود غربیها اعتراف کرده‌اند، اجتماع از قدیم‌ترین روز شکل گرفتنش بطور اجمال و سربسته حکم به تاخر کمال زن از مرد کرده، و اگر طبیعت زن و مرد یک نوع بود، قطعا و قهرا خلاف آن حکم هر چند در زمانی کوتاه ظاهر می‌شد، و نیز خلقت اعضای رئیسه و غیر رئیسه زن، در طول تاریخ تغییر وضع می‌داد، و مانند خلقت مرد، می‌شد. </p> <p>مؤید این سخن روش خود غربی‌ها است که با اینکه سال‌ها است کوشیده و نهایت درجه عنایت خود را به کار برده‌اند تا زن را از عقب ماندگی نجات بخشیده و تقدم و ارتقای او را فراهم کنند، تا کنون نتوانسته‌اند بین زن و مرد تساوی برقرار سازند، و پیوسته آمارگیری‌های<code class="page" rel="2,418"/> جهان این نتیجه را ارائه می‌دهد که در این کشورها در مشاغلی که اسلام زن را از آن محروم کرده، یعنی قضا و ولایت و جنگ، اکثریت و تقدم برای مردان بوده، و همواره عده‌ای کمتر از زنان عهده‌دار اینگونه مشاغل شده‌اند. </p> <p>و اما اینکه غربی‌ها از این تبلیغاتی که در تساوی حقوق زن و مرد کردند، و از تلاشهایی که در این مسیر نموده‌اند، چه نتائجی عایدشان شد در فصلی جداگانه تا آنجا که برایمان ممکن باشد انشاء اللَّه شرح خواهیم داد. </p> <h3>بحث علمی دیگر <span class="title" rel="2_228 2_229 2_230 2_231 2_232 2_233 2_234 2_235 2_236 2_237 2_238 2_239 2_240 2_241 2_242"> در باره زناشویی و منشا طبیعی و فطری آن </span> </h3> <p> عمل هم خوابی، یکی از اصول اعمال اجتماعی بشر است، و بشر از همان آغاز پیدایش و ازدیاد خود، تا به امروز دست از این عمل اجتماعی نکشیده و قبلا هم گفته بودیم که این اعمال باید ریشه‌ای در طبیعت داشته باشد تا آغاز و انجامش به آن ریشه برگشت کند. </p> <p>و اسلام وقتی می‌خواهد این عمل جنسی را با قانون خود نظام بخشد، اساس تقنین خود را بر خلقت دو آلت تناسلی نری و مادگی نهاده است، چون دو جهاز تناسلی متقابل که در مرد و زن است و هر دو در کمال دقت ساخته شده و با تمامی بدن نر و ماده، اتصال و بستگی دارد بیهوده و عبث در جای خود قرار نگرفته و به باطل خلق نشده، و هر متفکری که در این باره خوب دقت کند به روشنی خواهد دید که طبیعت مرد در مجهز شدنش به جهاز نری چیزی به جز جهاز طرف مقابل را نمی‌طلبد. </p> <p>و همچنین طبیعت زن در تجهیزش به آلات مادگی چیزی جز جهاز طرف مقابل را نمی جوید، و این دو جذبه در کشش طرفینی خود هدفی به جز تولید مثل و بقای نوع بشر دنبال نمی‌کند، پس عمل همخوابگی اساسش بر همین حقیقت طبیعی است،  نه بر بازیچه و لذت گیری و بس، و نه بر اساس مدنی بودن انسان و تمامی احکامی را هم که اسلام در باره این عمل مقرر کرده و پیرامون این حقیقت دور می‌زند و می‌خواهد این عمل به صورت بازی انجام نشود. </p> <p>و خلاصه همه احکام مربوط به حفظ عفت، و چگونگی انجام عمل همخوابی، و اینکه هر زنی مختص به شوهر خویش است، و نیز احکام طلاق، عده، اولاد، ارث، و امثال آن همه برای همین است که این دو جهاز در راهی به کار بیفتد که برای آن خلق شده‌اند، یعنی بقای نوع بشر. <code class="page" rel="2,419"/> و اما در قوانین دیگری که در عصر حاضر در جریان است اساس همخوابی شرکت زن و شوهر در مساعی حیات است، و در حقیقت از نظر این قوانین نکاح، که معنی فارسی آن، همان همخوابی است یک نوع اشتراک در عیش است و چون دایره اشتراک در زندگی درون خانه تنگ‌تر از دایره اشتراک در زندگی شهر و همچنین مملکت است، و با در نظر داشتن اینکه قوانین اجتماعی و مدنی امروز تنها اجتماع شهر و مملکت را در نظر میگیرد، و کاری به زندگی مشترک در درون خانه‌ها ندارد، به همین جهت متعرض هیچ یک از احکامی که اسلام در باره بستر زناشویی و فروعات آن وضع کرده نیستند، در آن قوانین سخنی از عفت و اختصاص و امثال آن دیده نمی‌شود. </p> <p>و بنائی که تمدن امروز بر این اساس چیده شده علاوه بر نتائج نامطلوب و مشکلات و محذورهای اجتماعی که به بار آورده و انشاء اللَّه به زودی بیان خواهد شد با اساس خلقت و فطرت به هیچ وجه سازش ندارد، برای اینکه می‌دانیم آن هدفی که در انسان انگیزه کردو باعث شد تا انسان طبیعی به طبع خود و نه سفارش هیچکس، زندگی خود را اجتماعی و بر اساس تشریک مساعی بنیان نهد، غیر آن داعی است که او را به ازدواج وامیدارد، داعی و انگیزه او در تشکیل اجتماع این بوده که می‌دید آن سعادت زندگی که طبیعت، بنیه‌اش را در او نهاده، به اموری بسیار نیازمند است که خود او به تنهایی نمی‌تواند همه آن امور را انجام دهد و ناگزیر باید از راه تشکیل اجتماع و تعاون افراد و طبقات به دست آورد، بدون هیچ توجهی به اینکه این افراد مرد باشند یا زن، خلاصه او نان می‌خواهد حال نانوا چه زن باشد و چه مرد. </p> <p>پس به دست آمدن همه آن حوائج نیازمند به همه مردم است، و عجب اینجا است که همین طبیعت و فطرت، شوق و علاقه به هر شغلی را در دل طائفه‌ای قرار داده، تا از کار مجموع آنان، مجموع حوائج تامین گردد. </p> <p>و اما انگیزه و داعیش بر ازدواج تنها و تنها مساله غریزه جنسی و جذبه‌ای است که بین مرد و زن هست، و از طرف آن انگیزه که وی را به تشکیل اجتماع وامی‌داشت، هیچ دعوتی به ازدواج نمی‌شود، پس کسانی که ازدواج را بر پایه و اساس تعاون زندگی بنا کرده‌اند، از مسیر اقتضای طبیعی <em>تناسل</em> و <em>تولید مثل</em> ، به دیگر سوی منحرف شده‌اند، به جایی منحرف شده‌اند که طبیعت و فطرت هیچ دعوتی نسبت به آن ندارد. </p> <p>و اگر مساله ازدواج بر پایه تعاون و اشتراک در زندگی بود، می‌بایست مساله ازدواج، هیچ یک از احکام مخصوص به خود را جز احکام عمومی‌ای که برای همه شرکتها و تعاونی‌ها وضع شده است، نداشته باشد.  مثلا همه مردان در همه زنان شریک و نیز تمامی زنان در<code class="page" rel="2,420"/> تمامی مردان شریک باشند و معلوم است که در این صورت دیگر در بشر فضیلتی به نام عفت، باقی نمی‌ماند، و نسب‌ها و دودمانها مختلط می‌شد، مساله ارث، دچار هرج و مرج می‌گردید، و همان وضعی پیش می‌آمد که شیوعی‌ها کمونیستها یعنی بلشویک‌ها پیش آوردند، و نیز در چنین صورتی، تمامی غرائز فطری که مرد و زن انسان مجهز به آن غرائز است باطل می گردد، و ما انشاء اللَّه در محلی مناسب توضیح بیشتری در این باره خواهیم داد. </p> <p>این بود اجمال گفتار ما در مساله زناشویی، و اما طلاق که خود یکی از مفاخر این شریعت است، و این نیز مانند همه احکامش، از فطرت بشر سرچشمه دارد، به این معنا که جواز اصل آن را به عهده فطرت گذاشته، و از ناحیه فطرت هیچ دلیلی بر منع از طلاق نیست، و اما خصوصیات قیودی که در تشریع طلاق رعایت شده، انشاء اللَّه بحث از آنها در تفسیر سوره طلاق خواهد آمد. </p> <p>در اینجا همین را بگوئیم و بگذریم که در فطری بودن اصل طلاق همین بس که ملل متمدن دنیا و کشورهای بزرگ امروز نیز بعد از سالها و قرنها ناگزیر شدند حکم ممنوعیت آن را لغو نموده و جواز طلاق را در قوانین مدنی خود بگنجانند<code class="page" rel="2,421"/>. </p> 
