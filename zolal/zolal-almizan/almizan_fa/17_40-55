<h3 class="ayas">سوره الإسراء آیه‌های ۴۰ تا ۵۵</h3><code class="section" rel="17_40-55"/><h3>ترجمه آیات</h3> <p> <span class="trans" rel="17_40"> (خدایانی دیگر اتخاذ نموده آنها را دختران خدا می‌دانند؟) آیا خدا شما را از خود محترم‌تر می‌داند که پسران را به شما داده و از ملائکه دختران را خود گرفته، با این سخن گناه بزرگی مرتکب می‌شوید.  «۴۰» </span><span class="trans" rel="17_41">ما در این قرآن دلائل و مثلها مکرر ذکر کردیم تا ایشان متذکر گردند ولی جز دوری بیشتر در ایشان اثری نبخشید.  «۴۱» </span><span class="trans" rel="17_42">بگو اگر با او آلهه‌ای می‌بود آن طور که ایشان می‌گویند، در مقام غلبه یافتن بر خدای صاحب عرش برمی‌آمدند و راهی برای رسیدن به این هدف می‌جستند.  «۴۲» </span><span class="trans" rel="17_43">منزه و متعالی است خدا از آنچه آنان می‌گویند و بسیار بزرگتر از آن است.  «۴۳» </span><span class="trans" rel="17_44">همه آسمانهای هفتگانه و زمین و موجوداتی که بین آنهاست همه او را منزه می‌دارند، و اصولا هیچ موجودی نیست مگر آنکه با حمدش خداوند را منزه می‌دارد ولی شما تسبیح آنها را نمی‌فهمید که او همواره بردبار و آمرزنده است.  «۴۴» </span><span class="trans" rel="17_45">و چون قرآن را می‌خوانی ما میان تو و میان کسانی که به روز جزا ایمان نمی‌آورند حجابی ساتر قرار می‌دهیم.  «۴۵» </span><span class="trans" rel="17_46">و بر دلهایشان پرده افکنیم تا از اینکه قرآن را بفهمند مانع شود، و نیز در گوشهایشان کری و چون پروردگارت را به تنهایی در قرآن یاد می‌کنی پشت می‌کنند و می‌روند.  «۴۶» </span><span class="trans" rel="17_47">ما بهتر می‌دانیم که غرض ایشان از اینکه می‌آیند قرآن خواندن تو را بشنوند چیست؟ و نیز بهتر می‌دانیم که پس از شنیدن آهسته با هم چه می‌گویند، ستمکاران می‌گویند: جز از مردی جادو شده پیروی نمی‌کنید.  «۴۷» </span><span class="trans" rel="17_48">ببین چگونه برایت مثل‌ها می‌زنند گمراه شده‌اند و دیگر راهی پیدا نمی‌کنند.  «۴۸» </span><span class="trans" rel="17_49">و (نیز) گفتند: آیا بعد از آنکه استخوان شدیم و پوسیده گشتیم دو مرتبه به خلقتی از نو زنده می‌شویم.  «۴۹» </span><span class="trans" rel="17_50">بگو (استخوان که سهل است) اگر سنگ و آهن و یا هر چه که به نظرتان سخت‌تر از آن نیست بوده<code class="page" rel="13,143"/> باشید نمی‌توانید جلو بعث خدای را بگیرید.  «۵۰» </span><span class="trans" rel="17_51">دوباره می‌پرسند چه کسی ما را برمی‌گرداند؟ بگو همان که بار اول خلقتان کرد این دفعه سرهایشان را به عنوان مسخره کردن برایت تکان می‌دهند، و می‌گویند: این چه وقت خواهد بود؟ بگو شاید نزدیک باشد.  «۵۱» </span><span class="trans" rel="17_52">و آن روزی است که شما را صدا می‌زنند و شما در حالی که حمد خدا می‌گوئید آن دعوت را اجابت می‌کنید. و به نظرتان چنین می‌آید که جز چند ساعتی نیارمیده‌اید.  «۵۲» </span><span class="trans" rel="17_53">و به بندگانم بگو سخنی که بهتر است بگوئید، چون شیطان می‌خواهد میان آنان کدورت بیفکند که شیطان برای انسان دشمنی آشکار است.  «۵۳» </span><span class="trans" rel="17_54">پروردگارتان شما را بهتر می‌شناسد اگر بخواهد به شما رحم می‌کند، و یا اگر بخواهد عذابتان می‌کند، و ما تو را نفرستاده‌ایم که وکیل ایشان باشی.  «۵۴» </span><span class="trans" rel="17_55">و پروردگارتان داناتر به هر کسی است که در آسمانها و زمین است و ما بعضی پیامبران را بر بعضی دیگر برتری دادیم و به داوود زبور دادیم.  «۵۵» </span></p>                             <h3>بیان آیات</h3> <p> در این آیات مساله توحید و سرزنش مشرکین دنبال شده است که چگونه خدایانی برای خود درست کرده‌اند، و ملائکه کرام را زنانی پنداشته‌اند، و چگونه با آمدن قرآن و ادله توحید آن، باز هم متنبه نشده و آیات قرآنی را نمی‌فهمند، و در عوض فرستاده ما را و مساله بعث و نشور را مسخره می‌کنند، و سخنان زشتی در باره خدا می‌گویند، و همچنین مطالبی دیگر. </p> <p> <span class="aya" rel="17_40" data-words="1-13">أ فأصفاکم ربکم بالبنین و اتخذ من الملائکة إناثا إنکم لتقولون قولا عظیما</span>. </p> <p>کلمه <em>اصفاء</em> به معنای اخلاص است، در مجمع البیان گفته است: وقتی می‌گویی  اصفیت فلانا بالشی‌ء معنایش این است که من فلانی را نسبت به فلان چیز مقدم بر خود داشتم<span class="footnote" rel="1" title="مجمع البیان، ج ۶، ص ۴۱۶">*</span>. </p> <p>   <code class="page" rel="13,144"/> این آیه خطاب به آن دسته از مشرکین است که می‌گفتند: ملائکه دختران خدا هستند، و یا بعضی از ملائکه دختران اویند، استفهامی که در آن شده استفهام انکاری است، و اگر به جای <em>بنات-دختران</em> کلمه <em>اناث-زنان</em> را آورد از این جهت بود که ایشان جنس زن را پست می‌دانستند. </p> <p>و معنای آیه این است که وقتی خدای سبحان پروردگار شما باشد، و پروردگار دیگری نداشته باشید و او همان کسی باشد که اختیاردار هر چیزی است آن وقت آیا جا دارد که بگوئید شما را بر خودش مقدم داشته و به شما پسر داده و از جنس اولاد، جز دختران نصیب خود نکرده است؟ !و ملائکه را که به خیال شما از جنس زنانند به خود اختصاص داده؟ راستی‌ حرف بزرگی می‌زنید که تبعات و آثار سوء آن بسیار بزرگ است. </p> <h3> <span class="title" rel="17_40 17_41 17_42 17_43 17_44 17_45 17_46 17_47 17_48 17_49 17_50 17_51 17_52 17_53 17_54 17_55">تصریف آیات (تنوع بیان و احتجاج) به منظور متذکر شدن شنوندگان</span> </h3> <p> <code class="aya" rel="17_41"/> <span class="aya" rel="17_41" data-words="1-12">و لقد صرفنا فی هذا القرآن لیذکروا و ما یزیدهم إلا نفورا</span>. </p> <p><span class="phrase">در مفردات می‌گوید کلمه: <em rel="fa_17_41_3-3" data-sentence="24:709">صرف</em> به معنای برگرداندن چیزی است از حالی به حالی، و یا عوض کردن آن با غیر آن است، کلمه <em>تصریف</em> نیز به همین معنا است، با این تفاوت که تصریف علاوه بر آنچه که صرف آن را افاده می‌کند تکثیر را هم می‌رساند، و بیشتر در جایی به کار می‌رود که در مورد گرداندن و تغییر دادن چیزی است از حالی به حالی و یا از امری به امری، و معنای <em>تصریف الریاح</em> به معنای حرکت دادن و گرداندن بادها است از حالی به حالی، و همچنین در جمله‌ <span class="aya" rel="46_27" data-words="8-10">و صرفنا الآیات</span> و جمله‌ <span class="aya" rel="20_113" data-words="6-10">و صرفنا فیه من الوعید</span> و نیز از این باب است تصریف کلام و تصریف درهم<span class="footnote" rel="1" title="مفردات راغب، ماده &lt;em&gt;صرف&lt;/em&gt; ">*</span>.</span> </p> <p>و نیز در معنای <em>نفور</em> گفته است <em>نفر</em> هم به معنای تنفر شدید از چیزی است و هم به سوی چیزی مانند <em>فزع</em> که هم به معنای ترس از چیزی است و هم به سوی چیزی، پس وقتی گفته می‌شود: <span class="aya" rel="35_42" data-words="17-20">ما زادهم إلا نفورا</span> و یا <span class="aya" rel="17_41" data-words="9-12">ما یزیدهم إلا نفورا</span> معنای فوق مورد نظر است<span class="footnote" rel="2" title="مفردات راغب، ماده &lt;em&gt;نفر&lt;/em&gt; ">*</span>. </p> <p>پس به شهادت سیاق معنای جمله‌ <span class="aya" rel="17_41" data-words="1-7">و لقد صرفنا فی هذا القرآن لیذکروا</span> این خواهد شد که قسم می‌خورم به تحقیق گفتار در پیرامون مساله توحید و نفی شریک را در این آیه قرآن چند جور عوض کردیم هر بار با بیان دیگری غیر از بیان قبل احتجاج نمودیم، هر دفعه لحن آن را عوض کردیم، عبارتها عوض شد بیانها مختلف گردید بلکه اینها به فکر بیفتند، و متذکر شوند،     <code class="page" rel="13,145"/> و حق بر ایشان روشن شود. </p> <p> <span class="aya" rel="17_41" data-words="8-12">و ما یزیدهم إلا نفورا</span> -یعنی این عوض کردنها سرانجام اثری جز روی‌گردانی بیشتر از این راهنماییها اثری نبخشید. </p> <p>در این آیه شریفه التفاتی به کار رفته، اول سیاق کلام سیاق خطاب بود بعدا موضع غیبت به خود گرفت تا این معنا را بفهماند که اینان بعد از آنکه کارشان بدینجا کشید دیگر قابل خطاب و تکلم نیستند. </p> <h3> <span class="title" rel="17_40 17_41 17_42 17_43 17_44 17_45 17_46 17_47 17_48 17_49 17_50 17_51 17_52 17_53 17_54 17_55">با اینکه ثمره تصریف آیات ازدیاد نفرت کفار بوده، حکمت نزول آیات چه بوده است؟ </span> </h3> <p> در مجمع البیان می‌گوید: اگر بگویی وقتی خدا می‌دانست که ثمره تصریف آیات همان زیاد شدن نفرت مردم است، دیگر چرا این آیات را نازل کرد و حکمت آن چه بود؟ . </p> <p>بعضی در پاسخ این اشکال گفته‌اند که حکمتش این بوده که حجت را برطرف تمام نموده و در اظهار دلائل و فراهم نمودن زمینه برای تکلیف، جای عذری باقی نگذارد، علاوه بر این نازل شدن و نشدنش نسبت به همه مساوی نبود، بلکه برای عده‌ای فرق داشت زیرا عده‌ای با نازل شدن این آیات اصلاح می‌شوند، همینها هم که از ایمان فرار می‌کنند فسادهای بزرگتری را به راه می‌انداختند، پس حکمت اقتضا کرد که این معانی در همین آیات نازل شود، و اگر موقع دیدن آیات و دلائل، نفور خود را زیاد کردند از این جهت بود که آنها این آیات را شبهه و حیله می‌پنداشتند، و نمی‌توانستند در باره آنها درست فکر کنند<span class="footnote" rel="1" title="مجمع البیان، ج ۶، ص ۴۱۷">*</span>. </p> <p>و اینکه گفت همینها هم که از ایمان فرار می‌کنند فسادهای بزرگتری به راه می‌انداختند بی‌اشکال نیست، زیرا زیاد شدن نفور ایشان ایشان را به جحود و لجبازی و دشمنی با حق و جلوگیری از پیشرفت آن، وادار می‌کرد و در باب دعوت چه فسادی بزرگ‌تر از این!. </p> <p>و لیکن این را هم باید دانست که کفر و لجبازی و نفور از حق، و دشمنی با آن، همین طور که صاحبان خود را آزار نموده و ایشان را به هلاکت سوق می‌دهد به همان اندازه به نفع صاحبان ایمان و راضیان از رضای خدا و تسلیم شدگان در برابر حق تمام می‌شود، زیرا اگر برای این صفات نیک و خصال ستوده مقابلهایی پیدا نمی‌شد واقعیت قدر آنها معلوم نمی‌گردید (دقت فرمائید) پس حکمت اقتضا می‌کرد که حجت تمام شود، و همچنین در تمامیت خود رو به ازدیاد رود تا از افراد شقی تمامی آن شقاوتی را که در طاقت و وسعش هست بیرون افکنده و افراد سعید هم با مساعی مختلف خود درجاتی مقابل درکات اشقیاء طی   <code class="page" rel="13,146"/> کنند هم چنان که فرمود: <span class="aya" rel="17_20" data-words="1-14">کلا نمد هؤلاء و هؤلاء من عطاء ربک و ما کان عطاء ربک محظورا</span>  (آیه 20 همین سوره). </p> <h3> <span class="title" rel="17_42">تقریر استدلال برای نفی شریک به اینکه اگر با خدا آلهه‌ای می‌بود راهی به سوی خدای ذی العرش جستجو می‌کردند <span class="aya" rel="17_42" data-words="8-13">إذا لابتغوا إلی ذی العرش سبیلا</span> </span> </h3> <p> <code class="aya" rel="17_42"/> <span class="aya" rel="17_42" data-words="1-13">قل لو کان معه آلهة کما یقولون إذا لابتغوا إلی ذی العرش سبیلا</span>. </p> <p>باز هم از خطاب ایشان اعراض نموده خطاب را متوجه رسول خود نمود، و دستور داد که با ایشان همکلام شود، و در امر توحید و شرک نورزیدن با ایشان گفتگو کند و چون ایشان معتقد به خدایانی غیر از خدای تعالی بودند که هر یک بر حسب اختلاف درجاتشان جهات مختلف عالم را تدبیر می‌کنند، یکی اله و رب آسمان، دیگری اله و رب زمین، سومی خدای جنگ و چهارمی خدای قریش و همچنین خدایان دیگر... </p> <p>و نیز چون این خدایان را شریکهای خدا در تدبیر عالم می‌دانستند قهرا باید برای هر یک از آنها بر حسب ربوبیتشان سهمی از ملک قائل می‌شدند، و با اینکه ملک از توابع خلقت است که به اعتراف خود ایشان مختص به خدای سبحان است، ناگزیر باید بگویند غیر خدا هم مالک می‌شود، و وقتی خدایان دیگر را مالک دانستند ناگزیرند آنها را به جنگ با خدا هم روانه کنند، چون علاقه به ملک غریزی هر مالکی است، و هر صاحب قدرت و سلطنتی قدرت و سلطنت خود را دوست می‌دارد، و قهرا هر یک از خداها نیز می‌خواهند که با خدا در ملکش منازعه نموده و ملک خدای را از دستش بگیرند و خود به تنهایی مالک باشند، و عزت و هیمنه سلطنت مختص به او گردد (تعالی اللَّه عن ذلک). </p> <p>پس خلاصه احتجاج این است که اگر آن طور که شما پنداشته‌اید با خدای تعالی اللَّه دیگری هم وجود می‌داشت آن وقت ممکن می‌شد که کسی غیر خدا چیزی از ملک خدا به چنگ آورد، هر چند که ملکیت از لوازم ذات فیاض خداوندی است، که وجود هر چیز از افاضات او است، آن وقت به طور قهر، خدایان در مقام نزاع با خدا برمی‌آمدند، چون ملک دوستی و سلطنت خواهی امری است ارتکازی در تمامی موجودات و همین علاقه به ملکیت آلهه او را وادار می‌کرد تا ملک خدای را از کفش بیرون کرده و او را از عرش خود به زیر بکشند، و روز به روز به ملکیت خود بیفزایند حال به کدامیک از این حرفها ملتزم می‌شوند؟  (تعالی اللَّه عن ذلک). </p> <p>پس اینکه فرمود: <span class="aya" rel="17_42" data-words="8-13">إذا لابتغوا إلی ذی العرش سبیلا</span> معنایش این است که در جستجوی راهی هستند که باشد به خدا دست یابند، و بر او و ملک و سلطنت او غالب شوند، و تعبیر از خدا به عبارت‌ <span class="aya" rel="17_42" data-words="11-12">ذی العرش</span> برای این بود که بفهماند اگر در جستجوی راه به سوی خدا هستند برای این است که خدا دارای عرش است می‌خواهند عرش او را بگیرند و بر آن<code class="page" rel="13,147"/> تکیه زنند. </p> <p>از اینجا معلوم می‌شود اینکه بعضی<span class="footnote" rel="1" title="روح المعانی، ج ۱۵، ص ۸۲">*</span> گفته‌اند استدلالی که در آیه شده نظیر استدلال در آیه‌ <span class="aya" rel="21_22" data-words="1-7">لو کان فیهما آلهة إلا الله لفسدتا</span><span class="footnote" rel="2" title="سوره انبیاء، آیه ۲۲">*</span> است حرف صحیحی نیست. </p> <p>زیرا مقدمات استدلال در این دو آیه با هم مختلف است، هر چند هر دو نفی شریک را اثبات می‌کند، و لیکن آیه مورد بحث، از این راه شریک را برای خدا نفی می‌کند که اگر شرکاء دیگری در کار بودند حتما در مقام غلبه بر خدا و تسخیر عرش او برمی‌آمدند، و ملک و سلطنت او را می‌گرفتند. </p> <p>و در سوره انبیاء از این راه نفی می‌کند که اصلا بودن شریک مایه اختلاف در تدبیر می‌شد، و این نیز منجر به فساد نظام می‌گردید، هر چند در مقام غلبه بر خدای تعالی هم برنیایند، پس حق مطلب این است که دلیل در آیه مورد بحث غیر از دلیلی است که در آن آیه است، آیه‌ای که از نظر استدلال نزدیک به آیه سوره انبیاء است، آیه‌ <span class="aya" rel="23_91" data-words="12-22">إذا لذهب کل إله بما خلق و لعلا بعضهم علی بعض</span><span class="footnote" rel="3" title="آن وقت هر الهی به کار مخلوق خود می‌پرداخت، و دیگر اینکه بعضی مسلط بر بعضی دیگر می‌شد سوره مؤمنون، آیه ۹۱">*</span> می‌باشد. </p> <p>و همچنین معلوم می‌شود این تفسیر هم که از بعضی از قدمای مفسرین نقل شده که گفته‌اند مراد از جستجوی راهی به سوی خدای ذی العرش این است که راهی به او پیدا کنند تا مقرب درگاه او شوند<span class="footnote" rel="4" title="تفسیر ابو الفتوح رازی، ج ۷، ص ۲۳۶">*</span> نیز صحیح نیست، و چنانچه بخواهیم آن را توجیه نموده و بگوئیم  اگر با خدا خدایان دیگر می‌بود آن طور که مشرکین پنداشته‌اند، حتما آن خدایان در مقام تقرب به خدای تعالی برمی‌آمدند، چون می‌دانستند که او ما فوق ایشان است، و کسی که محتاج به ما فوق خود باشد اله و خدا نیست و الوهیت با احتیاج و زیر دستی نمی‌سازد راه بیهوده‌ای پیموده‌ایم. </p> <p>زیرا سیاق خود بر خلاف آن شهادت می‌دهد، اولا اینکه خدا را به وصف‌ <span class="aya" rel="17_42" data-words="11-12">ذی العرش</span> توصیف می‌کند و این شاهد گویایی است بر اینکه می‌خواهد بفهماند آنچه مشرکین در باره خدا خیال کرده‌اند با ساحت کبریایی و عظمت او نمی‌سازد، و ثانیا دنبالش فرموده: <span class="aya" rel="17_43" data-words="1-5">سبحانه و تعالی عما یقولون</span> که این نیز می‌رساند که اعتقاد مشرکین محذور بزرگی در بر         <code class="page" rel="13,148"/> دارد که ساحت عظمت خدا آن را تحمل نمی‌کند، و آن این است که ملک خدا در معرض تهاجم غیر قرار بگیرد، و اصولا ملکش ملکی باشد که به حسب طبع قابل سلب بوده و انتقالش به غیر، ممکن باشد. </p> <p><code class="aya" rel="17_43"/> <span class="aya" rel="17_43" data-words="1-7">سبحانه و تعالی عما یقولون علوا کبیرا</span>. </p> <p><span class="phrase">کلمه <em>تعالی</em> به معنای نهایت درجه علو است، و به همین جهت‌ مفعول مطلق یعنی  <em rel="fa_17_43_6-6" data-sentence="81:223">علوا</em> با وصف <em rel="fa_17_43_7-7" data-sentence="144:201">کبیرا</em> توصیف شده، و به کلام معنای <em>تعالی تعالیا</em> داده، این آیه خدای تعالی را از آنچه که مشرکین در باره‌اش گفته‌اند و خدایان دیگری در مقابل او پنداشته‌اند و ملک او را قابل زوال دانسته‌اند منزه می‌دارد.</span> </p> <p><code class="aya" rel="17_44"/> <span class="aya" rel="17_44" data-words="1-21">تسبح له السماوات السبع و الأرض و من فیهن و إن من شیء إلا یسبح بحمده و لکن لا تفقهون تسبیحهم...</span>. </p> <p>این آیه و ما قبلش هر چند که مانند آیه‌ <span class="aya" rel="2_116" data-words="1-6">و قالوا اتخذ الله ولدا سبحانه</span><span class="footnote" rel="1" title="سوره بقره، آیه ۱۱۶">*</span> در مقام تعظیم و تنزیه خدا قرار دارد و لیکن در عین حال به وجهی به درد حجت قبلی نیز می‌خورد، و تقریبا مقدمه‌ای را می‌ماند که حجت نامبرده را یعنی جمله‌ <span class="aya" rel="17_42" data-words="2-7">لو کان معه آلهة کما یقولون</span> را تکمیل می‌کند، چه حجت مزبور به اصطلاح منطق یک قیاس استثنایی است، و آنکه به منزله استثناء است مساله تسبیح موجودات برای خدای سبحان است که آیه مورد بحث متضمن آن است، و صورت این قیاس چنین است، اگر چنانچه با خدای تعالی خدایان دیگری هم می‌بود، هر آینه ملک و سلطنتش در معرض نزاع و هجوم قرار می‌گرفت و لیکن ملک آسمانها و زمین و هر چه که در آنها است خدای را از بودن آلهه دیگر منزه می‌دارد، و شهادت می‌دهد بر اینکه خداوند در ملک شریکی ندارد، و جز از خود او آغاز نشده، و جز به سوی خود او منتهی نمی‌شود، و جز به ذات او متقوم نیست، و از در خضوع جز او را سجده نمی‌کند، پس معلوم می‌شود که کسی جز او مالک نبوده و صلاحیت ملک را ندارد، پس رب دیگری غیر او نیست. </p> <p>ممکن هم هست که این دو آیه یعنی آیه‌ <span class="aya" rel="17_43" data-words="1-7">سبحانه و تعالی عما یقولون علوا کبیرا</span> و آیه‌ <span class="aya" rel="17_44" data-words="1-3">تسبح له السماوات...</span> روی هم معنای استثنای در قیاس مزبور را بدهند، و تقدیر این باشد: اگر با او آلهه دیگری می‌بود حتما در مقام غلبه بر او و عزل او و گرفتن ملک او بر می‌آمدند، و لیکن خدای سبحان را هم ذات فیاضش که قوام هر چیز به او است او را تنزیه نموده و ربوبیتش را جدا شدنی از او و قابل انتقال به غیر او نمی‌داند و هم ملک او که همان   <code class="page" rel="13,149"/> آسمان‌ها و زمین و موجودات در آنها است به ذات خود او را منزه دانسته و تسبیحش می‌گویند. </p> <p>برای اینکه این موجودات قائم به ذات خود نیستند، و قوام ذاتشان به خدای سبحان است، به طوری که اگر یک چشم به هم زدن ارتباطش با خدا قطع شده و یا از او محجوب گردد فانی و معدوم می‌شود، پس با او الهی دیگر نیست، و ملک و ربوبیت او چیزی نیست که ممکن باشد غیر او در صدد برآید که از او بگیرد (دقت فرمائید). </p> <p>و به هر حال چه آن گونه باشد و چه اینگونه جمله: <span class="aya" rel="17_44" data-words="1-9">تسبح له السماوات السبع و الأرض و من فیهن</span> برای اجزای عالم همین اجزایی که می‌بینم اثبات تسبیح می‌کند، و می‌فهماند که تمامی آنچه در آسمانها و زمین است خدای را از آنچه که جاهلان برایش درست می‌کنند و به او نسبت می‌دهند منزه می‌دارند. </p> <h3>تسبیح سنگ و چوب به چه معنا است؟ </h3> <p> <span class="phrase">تسبیح به معنای منزه داشتن است، که با زبان انجام شود، مثلا گفته شود <em rel="fa_17_44_1-2" data-sentence="67:680">سبحان اللَّه</em> ولی وقتی حقیقت کلام عبارت باشد از فهماندن و کشف از ما فی الضمیر و اشاره و راهنمایی به منوی خود، این فهماندن و کشف به هر طریقی که صورت گیرد کلام خواهد بود هر چند که با زبان نباشد، آری این انسان است که برای نشان دادن منویات خود و اشاره بدانها راهی ندارد که از طریق تکوین انجامش دهد، مثلا منوی خود را در دل طرف خلق کند لذا ناگزیر است که برای این کار الفاظ را استخدام نموده و به وسیله الفاظ که عبارت است از صوتهایی که هر یک برای یک معنا قرار داده شده‌ مخاطب خود را به آنچه که در دل دارد خبردار سازد و قهرا روش و سنت تفهیم و تفهم بر همین استخدام الفاظ جریان یافته، البته چه بسا که برای پاره‌ای مقاصد خود از اشاره با دست و سر و یا غیر آن و چه بسا از کتابت و نصب علامات نیز استفاده کند.</span> </p> <p>و اگر بشر راه دیگری جز استخدام الفاظ و یا اشاره و نصب علامت نداشته به همین‌ها عادت کرده و تنها اینها را کلام می‌داند دلیل نمی‌شود که در واقع هم کلام همین‌ها باشد، بلکه هر چیزی که از معنای قصد شده ما پرده بردارد قول و کلام خواهد بود، و اگر موجودی قیام وجودش بر همین کشف بود همان قیام او قول و تکلم است، هر چند به صورت صوت شنیدنی و الفاظ گفتنی نباشد. </p> <p>به دلیل اینکه می‌بینیم قرآن مجید کلام و قول و امر و نهی و وحی و امثال این معانی را به خدای تعالی نسبت می‌دهد، در حالی که می‌دانیم کلام او از قبیل آواز شنیدنی، و<code class="page" rel="13,150"/> الفاظ قراردادی نیست، و اگر در عین حال چنین نسبتی به خدا داده جز برای این نیست که کلام منحصر در آواز نیست، بلکه هر چیزی که از مقاصد کشف و پرده‌برداری کند کلام است. </p> <p>و ما می‌بینیم که این موجودات آسمانی و زمینی و خود آسمان و زمین همه بطور صریح از وحدانیت رب خود در ربوبیت کشف می‌کند، و او را از هر نقص و عیبی منزه می‌دارد، پس می‌توان گفت، و بلکه باید گفت که آسمان و زمین خدا را تسبیح می‌گویند. </p> <h3> <span class="title" rel="17_40 17_41 17_42 17_43 17_44 17_45 17_46 17_47 17_48 17_49 17_50 17_51 17_52 17_53 17_54 17_55">وجود سرا پا فقر و نیاز موجودات، وجود رب واحد را اعلام می‌کند</span> </h3> <p> آری این عالم فی نفسه جز محض حاجت و صرف فقر و فاقه به خدای تعالی چیز دیگری نیست، در ذاتش و صفاتش و احوالش و به تمام سراسر وجودش محتاج خداست، و احتیاج بهترین کاشف از وجود محتاج الیه است، و می‌فهماند که بدون او خودش مستقلا هیچ چیز ندارد، و آنی منفک از او و بی نیاز از او نیست، و تمامی موجودات عالم با حاجتی که در وجود و نقصی که در ذات خود دارند از وجود پدید آورنده‌ای غنی در وجود و تام و کامل در ذات خبر می‌دهند، و همچنین با ارتباطی که با سایر موجودات داشته از آنها برای تکمیل وجود خود استمداد می‌کند، و نقائصی که در ذات خود دارد برطرف می‌سازد بطور صریح کشف می‌کند از وجود پدید آورنده‌ای که او رب و متصرف در هر چیز و مدبر امر هر چیز است. </p> <p>از سوی دیگر این نظام عمومی و جاری در موجودات عالم که باعث شده همه پراکنده‌ها را جمع نموده و رابطه‌ای در میان همه برقرار سازد نیز بدون زبان از این حقیقت، کشف و پرده‌برداری می‌کند، پس پدید آورنده این عالم هم واحد و یکتا است، او است که با تنهایی خود مرجع همه عالم و با وحدت خود برآورنده همه حوائج و تکمیل کننده همه نواقص است، پس هر که غیر او است بدون حاجت و نقیضه نخواهد بود. </p> <p>رب و پروردگار او است، ربی غیر او نیست و غنیی که فقر نداشته باشد و کاملی که نقص نداشته باشد او است، بنا بر این تمامی این موجودات عالم با حاجت و نقص خود خدای را از داشتن احتیاج تنزیه و از داشتن نقص تبرئه می‌کنند. </p> <p>حتی نادانان مشرکین هم که برای خدا شرکائی اثبات می‌کنند و یا نقصی و عیبی به او نسبت می‌دهند با همین عمل خود تقدس خدای را از شریک و برائتش را از نقص اثبات می‌کنند، زیرا معنایی که در ذهن و ضمیر این انسانها تصور شده و الفاظی که با آن الفاظ حرف می‌زنند و تمامی اعضایی که برای رساندن این هدف استخدام می‌کنند همه اموری هستند که با حاجت وجودی خود از پروردگاری واحد و بی شریک و نقص خبر می‌دهند. </p> <p>پس مثل این انسان که توحید آفریدگار خود را انکار می‌کند مثل انسانی است که به<code class="page" rel="13,151"/> بانگ بلند ادعا کند که حتی یک نفر هم در عالم نیست که سخن بگوید، و بر چنین مطلبی شهادت دهد، زیرا این شخص غافل است که همین شهادتش بهترین دلیل بر خلاف مدعای خودش است، و هر چه پافشاری بیشتری کند و یا شهود بیشتری بیاورد بر خلاف گفته خودش حجت محکمتری اقامه کرده است. </p> <h3> <span class="title" rel="17_44 17_40 17_41 17_42 17_43 17_45 17_46 17_47 17_48 17_49 17_50 17_51 17_52 17_53 17_54 17_55">هر موجودی از موجودات دارای مرتبه‌ای از علم است و تسبیح موجودات تسبیح حقیقی است</span> </h3> <p> حال اگر بگویی صرف اینکه عالم به وجودش کشف از وجود آفریدگاری می‌کند سبب نمی‌شود که بگوئیم عالم همه تسبیح خدا می‌گویند، چون صرف کشف را تسبیح نمی‌گویند، مگر وقتی که توأم با قصد و اختیار باشد، هم کشف باشد و هم قصد، و قصد هم از توابع حیات است، و اغلب موجودات عالم از حیات بی‌بهره‌اند آسمان و آنچه سیاره است، و زمین و آنچه جمادات است حیات ندارند، پس گویا چاره‌ای نیست از اینکه تسبیح را حمل بر معنای مجازی نموده مقصود از آن را همان کشف و دلالت بر وجود پروردگار خود بدانیم. </p> <p>در پاسخ می‌گوئیم: از کلام خدای تعالی فهمیده می‌شود که مساله علم نیز در تمامی موجودات هست، هر جا که خلقت راه یافته علم نیز بدانجا رخنه کرده است، و هر یک از موجودات به مقدار حظی که از وجود دارد بهره‌ای از علم دارد، و البته لازمه این حرف این نیست که بگوئیم تمامی موجودات از نظر علم با هم برابرند، و یا بگوئیم علم در همه یک نوع است، و یا همه آنچه را که انسان می‌فهمد می‌فهمند و باید آدمی به علم آنها پی ببرد، و اگر نبرد معلوم می‌شود علم ندارند. </p> <p>البته این نیست، ولی اگر این نیست دلیل نمی‌شود بر اینکه هیچ بهره‌ای از علم ندارند، خواهی گفت از کجای کلام خدا برمی‌آید که همه عالمند و بهره‌ای از علم دارند؟ می‌گوئیم از آیه‌ <span class="aya" rel="41_21" data-words="7-13">قالوا أنطقنا الله الذی أنطق کل شیء</span><span class="footnote" rel="1" title="(آن اعضاء جواب) گویند خدایی که همه موجودات را به نطق آورد، ما را نیز گویا گردانید">*</span>، و نیز آیه: <span class="aya" rel="41_11" data-words="8-18">فقال لها و للأرض ائتیا طوعا أو کرها قالتا أتینا طائعین</span><span class="footnote" rel="2" title="فرمود که ای آسمان و زمین همه به سوی خدا (و اطاعت فرمان حق) به شوق و رغبت یا به جبر و کراهت بشتابید آنها عرضه داشتند ما با کمال شوق و میل به سوی تو می‌شتابیم سوره فصلت، آیه ۱۱">*</span>، و آیاتی که این معنا را افاده کند بسیار است که به زودی در بحثی مستقل همه آنها را ان شاء اللَّه نقل می‌کنیم. </p> <p>و چون چنین است که هیچ موجودی فاقد علم نیست بنا بر این خیلی آسان است که بگوییم هیچ موجودی نیست مگر آنکه وجود خود را درک می‌کند (البته مرحله‌ای از درک) و می‌خواهد با وجود خود احتیاج و نقص وجودی خود را که سراپایش را احاطه کرده اظهار </p> <p>سوره فصلت، آیه 21.    <code class="page" rel="13,152"/> نماید، احتیاج و نقصی که غنای پروردگار و کمال او آن را احاطه نموده است، پس هیچ موجودی نیست مگر آنکه درک می‌کند که ربی غیر از خدای تعالی ندارد، پس او پروردگار خود را تسبیح نموده و از داشتن شریک و یا هر عیبی منزه می‌دارد. </p> <p>با این بیان به خوبی روشن می‌گردد که وجهی ندارد که ما تسبیح زمین و آسمان را در آیه مورد بحث حمل بر مطلق دلالت کرده و مرتکب مجاز شویم، زیرا وقتی جایز است ارتکاب مجاز کرد که نشود کلام صاحب کلام را حمل بر حقیقت نمود. </p> <p><span class="phrase">نظیر این حرف، گفتار بعضی<span class="footnote" rel="1" title="منهج الصادقین، ج ۵، ص ۲۸۳">*</span> دیگر است که گفته‌اند: تسبیح بعضی از موجودات از قبیل مؤمنین از افراد انسان و ملائکه زبانی و قالی و تسبیح بقیه موجودات حالی است، و مجازا تسبیح گفته می‌شود، چون موجودات هر یک به نوبه خود به وجود خدای تعالی دلالت می‌کنند، به این اعتبار آنان را تسبیح‌گوی خدا خوانده است، و خلاصه اینکه کلمه <em rel="fa_17_44_21-21" data-sentence="383:49">تسبیح</em>  در این آیه بر سبیل عموم المجاز به کار رفته است.</span> </p> <p>جواب این حرف همان جوابی است که به اولی دادیم و حق مطلب همان است که گفتیم تسبیح تمامی موجودات تسبیح حقیقی و قالی است چیزی که هست قالی بودن لازم نیست حتما با الفاظ شنیدنی و قراردادی بوده باشد، در آخر جلد دوم این کتاب هم کلامی که به درد این بحث بخورد گذشت. </p> <p>پس اینکه فرمود: <span class="aya" rel="17_44" data-words="1-9">تسبح له السماوات السبع و الأرض و من فیهن</span> تسبیح حقیقی را- که عبارت است از تکلم-برای هر وجودی اثبات می‌کند. آری هر موجودی با وجودش و آنچه مربوط به وجودش می‌باشد و با ارتباطی که با سایر موجودات دارد خدای را تسبیح می‌کند و بیانش این است که پروردگار من منزه‌تر از این است که بتوان مانند مشرکین نسبت شریک و یا نقص به او داد. </p> <p>و <span class="phrase">اینکه فرمود: <span class="aya" rel="17_44" data-words="10-16">و إن من شیء إلا یسبح بحمده</span> مقصود این است که بفهماند تسبیح برای خدا اختصاص به طایفه و یا نوع معینی از موجودات ندارد، بلکه تمامی موجودات او را تسبیح می‌گویند، و این معنا را جمله قبلی هم-که آسمانها و زمین و هر چه را که در آنها است اسم می‌برد-بیان کرد، ولی چیزی که هست اینکه: در این جمله <em>حمد خدا</em> را نیز بر  <em rel="fa_17_44_21-21" data-sentence="381:115">تسبیح</em> اضافه کرد تا بفهماند همانطور که خدا را تسبیح می‌کنند حمد هم می‌کنند، و خدا را به صفات جمیل و افعال نیکش می‌ستایند.</span> </p> <p>   <code class="page" rel="13,153"/> چون همانطور که در همه موجودات چیزی از نقص و حاجت وجود دارد که از خود آنها نشات گرفته است، همچنین سهمی از کمال و غنی در آنها وجود دارد که مستند به صنع جمیل خدا و انعام او است، و از ناحیه او دارای این اوصاف کمالیه شده است. </p> <h3> <span class="title" rel="17_44 17_45 17_40 17_41 17_42 17_43 17_46 17_47 17_48 17_49 17_50 17_51 17_52 17_53 17_54 17_55">وجود موجودات هم حمد خدا و هم تسبیح او است</span> </h3> <p> بنا بر این همانطور که اظهار این نعمتها یعنی وجود دادن آنها، اظهار حاجت و نقص آن موجود و کشف برائت خدا از حاجت و نقص است، و یا تسبیح است همچنین اظهار و ایجادش ابراز فعل جمیل خدا نیز هست، که حکایت از اوصاف جمیل خدا می‌کند، پس همین ایجاد هم تسبیح خدا و هم حمد خداست، چون حمد جز ثنای بر فعل جمیل اختیاری چیزی نیست، موجودات هم با وجود خود همین کار را می‌کنند، پس وجود موجودات هم حمد خدا و هم تسبیح او است. </p> <p>و به بیانی دیگر اگر اشیاء و موجودات از جهت کشفشان، غنا و کمال خدایی و نقص و احتیاج خود مورد لحاظ قرار گیرند، وجودشان تسبیح خواهد بود، و اگر از این جهت لحاظ شوند که نشان دهنده نعمت وجود و سایر جهات کمالند از این نظر وجودشان حمد خدا است، البته در این صورت وقتی حمد و تسبیح دارند که شعور موجودات را هم در نظر بگیریم. </p> <p>و اما اگر موجودات از این نظر لحاظ شوند که نشان دهنده صفات جمال و جلال خدایند و از علم و شعورشان قطع نظر شود، در این صورت صرفا آیاتی هستند که بر ذات پروردگار دلالت می‌کنند. </p> <p>و <span class="phrase">همین خود بهترین شاهد است بر اینکه مراد از <em rel="fa_17_44_21-21" data-sentence="42:284">تسبیح</em> در آیه شریفه، صرف دلالت به نفی شریک و نفی جهات نقص نیست، زیرا خطاب به اینکه و لیکن شما تسبیح ایشان را نمی‌فهمید یا خطاب به مشرکین است یا به تمام مردم (اعم از مؤمن و مشرک) و مشرکین در هر حال دلالت اشیاء بر وجود آورنده آن را می‌فهمد، در حالی که آیه کریمه قوه فهم را از آنان نفی می‌کند.</span> پس به سخن این گروه<span class="footnote" rel="1" title="منهج الصادقین، ج ۵، ص ۲۸۳">*</span> نمی‌شود اعتنا کرد که گفته‌اند خطاب به مشرکین است و مشرکین در اثر تدبر نکردن در آیات و کمی انتفاعشان از آن، فهمشان به منزله عدم فهم، فرض شده است و همچنین به حرف آنان که ادعا کرده‌اند که: چون مشرکین حتی یک معنای از تسبیح را نمی‌فهمیدند از این نظر قرآن فهم تمامی معنای تسبیح را از ایشان نفی کرده است نمی‌شود اعتنا کرد زیرا <em>با فهم</em> را <em>بی فهم</em> فرض کردن، یا <em>بعض</em> را <em>جمع</em>  تصور نمودن با مقام احتجاج و استدلال سازگار نیست، خدای تعالی در آیه قبل ایشان را   <code class="page" rel="13,154"/> مخاطب قرار داده تا به حجتش توجه کنند، آن گاه چطور ایشان را نفهم فرض کرده است؟ از همه بالاتر این خود یک نوع مسامحه به خاطر تغلیب و یا امثال آن است که قرآن کریم تحمل آن را ندارد و نمی‌شود چنین چیزهایی را به آن نسبت داد. و اما نفی فهم و فقه از مشرکین در آیه بعدی که می‌فرماید: <span class="aya" rel="17_45" data-words="1-4">و إذا قرأت القرآن...</span> به هیچ وجه نمی‌تواند مؤید حرفهای قبل واقع شود زیرا در آیه مذکور فهم قرآن را از ایشان نفی می‌کند و فهم قرآن چه ربطی به فهمیدن دلالت مخلوق بر خالق و بر منزه بودن آن دارد؟ آری تا این را نفهمند هیچ حجتی بر آنان تمام نمی‌شود. </p> <p>پس حق این است که تسبیح-که آیه شریفه آن را برای تمامی موجودات اثبات می‌کند، -تسبیح به معنای حقیقی است که در کلام خدای تعالی به طور مکرر برای آسمان و زمین و آنچه در بین آن دو است (اعم از موجودات عاقل و غیر عاقل) اثبات شده، و ما می‌بینیم که در میان نامبردگان موردی است که جز تسبیح حقیقی را نمی‌شود بدان نسبت داد و چون تسبیح در آن مورد حقیقی است قهرا باید در تمامی نامبردگان به نحو حقیقت باشد، مثلا یکی از این سنخ آیات، آیه شریفه‌ <span class="aya" rel="38_18" data-words="1-8">إنا سخرنا الجبال معه یسبحن بالعشی و الإشراق</span><span class="footnote" rel="1" title="به درستی که ما مسخر گردانیدیم کوه‌ها را که با او تسبیح می‌گفتند در شبانگاه و وقت طلوع آفتاب سوره ص، آیه ۱۸">*</span> و آیه شریفه <span class="aya" rel="21_79" data-words="9-16">و سخرنا مع داود الجبال یسبحن و الطیر</span><span class="footnote" rel="2" title="و رام کردیم ما برای داوود کوه‌ها را تسبیح می‌گفتند با او و نیز پرندگان سوره انبیاء، آیه ۷۹">*</span> است که به یک سیاق و یک بیان فرموده کوه‌ها و مرغ‌ها با او تسبیح می‌گفتند، و قریب به این مضمون است آیه‌ <span class="aya" rel="34_10" data-words="7-12">یا جبال أوبی معه و الطیر</span><span class="footnote" rel="3" title="و امر کردیم ای کوه‌ها و ای پرندگان شما نیز با تسبیح و نغمه الهی داوود هم آهنگ شوید">*</span> و با اینحال دیگر معنا ندارد تسبیح را نسبت به کوه‌ها و مرغان <em>زبان حال</em>  گرفت، و نسبت به آن پیغمبر <em>زبان قال</em> !. </p> <p>علاوه بر این، روایات بسیاری، هم از طریق اهل سنت و هم از طریق شیعه در دست داریم که نسبت تسبیح به موجودات داده است از آن جمله روایات بی‌شماری است که می‌گوید: سنگریزه‌های در دست رسول خدا (ص) تسبیح گفتند که ان شاء اللَّه در بحث روایتی آینده مقداری از آنها از نظر خواننده خواهد گذشت. </p> <p> <span class="aya" rel="17_44" data-words="22-25">إنه کان حلیما غفورا</span> -یعنی خداوند حلم و حوصله‌اش بسیار است، و در عقوبت اینان عجله نمی‌کند بلکه مهلتشان می‌دهد تا هر که را که توبه نموده و به سویش باز گردد،     </p> <p>سوره سبا، آیه 10.  <code class="page" rel="13,155"/> <span class="phrase">بیامرزد، این دو وصف یعنی <em>حلم</em> و <em rel="fa_17_44_25-25" data-sentence="40:233">غفران</em> دلالت بر منزه بودن خدای تعالی از هر نقص می‌کند، زیرا لازمه <em>حلم</em> این است که از فوت هدفی نهراسد، و لازمه آمرزش این است که از آمرزیدن و صرفنظر کردن و در عوض افاضه رحمت نمودن ضرری نبیند، پس ملک و ربوبیت او، نقص و زوال پذیر نیست.</span> </p> <p>بعضی<span class="footnote" rel="1" title="مجمع البیان، ج ۶، ص ۴۱۸">*</span> در معنای جمله آخر آیه گفته‌اند که اشاره است به این که: انسان چون در فهم‌ این تسبیح (که تمامی موجودات دائما مشغول آنند و حتی خودش هم به جمیع ارکان وجودش دائما مشغول آن است) قصور می‌ورزد، خطاکار است، و در این خطا سزاوار مؤاخذه است، اما خدای سبحان چون حلیم و غفور است، در مؤاخذه وی شتاب نمی‌کند، و نسبت به هر که بخواهد صرفنظر می‌نماید. </p> <p>و این توجیه خوبی است و لازمه‌اش این است که انسان بتواند تسبیح موجودات-از خودش و غیر خودش-را بشنود و درک کند، و درک آن برایش محال نباشد، و شاید ان شاء اللَّه در جای مناسب این حقیقت را بیان نموده و شرح و بسط بیشتری بدهیم. </p> <p><code class="aya" rel="17_45"/> <span class="aya" rel="17_45" data-words="1-14">و إذا قرأت القرآن جعلنا بینک و بین الذین لا یؤمنون بالآخرة حجابا مستورا</span>. </p> <p><span class="phrase">از اینکه <em rel="fa_17_45_13-13" data-sentence="9:697">حجاب</em> را به وصف <em>مستور</em> توصیف نموده، می‌رساند که حجاب مزبور حجابی است که به چشم نمی‌آید، به خلاف سایر حجابهای معمولی که با آن چیزی را از چیز دیگر پنهان می‌کنند، و معلوم می‌شود که این حجاب حجاب معنوی است که خداوند میان رسول خدا (ص)  (از این جهت که خواننده قرآن و حامل آن است) و میان مشرکین (که ایمان به روز جزا ندارند) افکنده و او را از ایشان پنهان می‌نموده و در نتیجه نمی‌توانستند حقیقت آنچه که از معارف قرآن نزد وی است بفهمند و بدان ایمان آورند، و یا اذعان کنند که او به راستی فرستاده خداست که به حق به سوی ایشان فرستاده شده، و از همین جهت وقتی اسم خدای یگانه را می‌آورد از او اعراض می‌کنند، و در انکار معاد پافشاری نموده و او را مردی جادو شده می‌خوانند، آیات بعدی هم این معنا را تایید می‌کنند.</span> </p> <p>و اگر مشرکین را چنین وصف کرده که‌ <span class="aya" rel="17_45" data-words="10-12">لا یؤمنون بالآخرة</span> جهتش این است که انکارشان نسبت به آخرت جایی برای ایمان به خدای یگانه و رسالت پیغمبران باقی نمی‌گذارد، آری کفر به معاد مستلزم کفر به همه اصول دین است، و علاوه بر این جمله مذکور خاصیت دیگری هم دارد و آن این است که زمینه را برای آیه بعد که مساله انکار بعث و قیامت   <code class="page" rel="13,156"/> را بیان می‌کند فراهم می‌سازد. </p> <p>و معنای آیه شریفه این است که وقتی تو قرآن می‌خوانی و بر آنان تلاوت می‌کنی ما میان تو و میان مشرکین که به آخرت ایمان ندارند-این توصیف هم از در مذمت است-حجابی معنوی می‌افکنیم که از فهم آن محجوب می‌شوند، و دیگر نمی‌توانند اسم خدای یگانه را بشنوند، و تو را به رسالت حق بشناسند، و به معاد ایمان آورده به حقیقت آن پی برند. </p> <h3> <span class="title" rel="17_45">وجوه مختلفی که در معنای‌ <span class="aya" rel="17_45" data-words="13-14">حجابا مستورا</span> در آیه: <span class="aya" rel="17_45" data-words="1-11">و إذا قرأت القرآن جعلنا بینک و بین الذین لا یؤمنون...</span> گفته شده است</span> </h3> <p> مفسرین<span class="footnote" rel="1" title="مفردات راغب، ماده &lt;em&gt;کن&lt;/em&gt; ">*</span> در معنای‌ <span class="aya" rel="17_45" data-words="13-14">حجابا مستورا</span> اقوال دیگری دارند، مثلا از بعضی از ایشان نقل شده که گفته‌اند کلمه مفعول (مستور) مفعول معمولی نیست، بلکه برای نسبت است، نظیر اینکه می‌گویند <em>رجل مرطوب</em>  (مردی دارای رطوبت) و <em>مکان مهول</em>  (جای وحشتناک) و جاریه مغنوجة (زنی دارای غنج)، در آیه شریفه هم آمده: <em>حجابی دارای ستر</em> ، و از همین باب است جمله‌ <span class="aya" rel="19_61" data-words="10-11">وعده مأتیا</span> یعنی وعده‌ای که محقق خواهد شد هر چند چنین نسبتی را بیشتر باید با اسم فاعل آورد نه اسم مفعول، مانند <em>لابن</em> و <em>تامر</em>  (می‌گویند <em>شتر لابن</em>  یعنی شتر شیردار و <em>نخل تامر</em> یعنی درخت خرمادار). </p> <p>از اخفش نقل شده که گفته است: بسیار می‌شود مفعول به معنای فاعل می‌آید، مانند: <em>میمون</em> و <em>مشئوم</em> که به معنای <em>یامن</em> و <em>شائم</em>  (یمن‌دار و نحوست‌دار) است هم چنان که بسیار می‌شود که اسم فاعل به معنای اسم مفعول می‌آید مانند <span class="aya" rel="86_6" data-words="3-4">ماء دافق</span> یعنی آبی مدفوق (پراکنده شده) با این حال چه می‌شود که بگوئیم <em>مستور</em> در آیه هم به معنای  <em>ساتر</em> است<span class="footnote" rel="2" title="مجمع البیان، ج ۴، ص ۵۴">*</span>. </p> <p><span class="phrase">از بعضی<span class="footnote" rel="3" title="تفسیر عیاشی، ج ۲، ص ۲۹۴، ح ۸۲">*</span> دیگر نقل شده که گفته‌اند اسناد <em>مستور</em> به <em rel="fa_17_45_13-13" data-sentence="134:63">حجاب</em> اسنادی مجازی است، برای اینکه مستور واقعی چیزی غیر از حجاب است.</span> </p> <p>از بعضی<span class="footnote" rel="4" title="فروع کافی، ج ۶، ص ۵۳۸، ح ۴">*</span> دیگر نقل شده که گفته‌اند: این طرز بیان از قبیل حذف و ایصال است، و اصل آن حجابا مستورا به الرسول عنهم بوده، یعنی حجابی که با آن رسول خدا (ص) از ایشان پنهان می‌شده. </p> <p>و بعضی دیگر گفته‌اند: معنای جمله مذکور حجابا مستورا بحجاب آخر است، و در حقیقت خداوند خواسته است بفرماید که: ما پرده‌های متعددی بین تو و ایشان می‌افکنیم. </p> <p>بعضی<span class="footnote" rel="5" title="کشاف، ج ۲، ص ۶۷۰">*</span> دیگر گفته‌اند: معنای حجاب مستور حجابی است که حجاب بودنش را هم       <code class="page" rel="13,157"/> درک نکنند، به این معنا که گفته‌های تو را نفهمند و هم نفهمند که نمی‌فهمند. </p> <p>این بود که وجوهی که در معنای‌ <span class="aya" rel="17_45" data-words="13-14">حجابا مستورا</span> گفته‌اند، و به نظر ما سه معنای آخری از همه وجوه سخیف‌تر و بی‌پایه‌تر است. </p> <p><code class="aya" rel="17_46"/> <span class="aya" rel="17_46" data-words="1-22">و جعلنا علی قلوبهم أکنة أن یفقهوه و فی آذانهم وقرا و إذا ذکرت ربک فی القرآن وحده ولوا علی أدبارهم نفورا</span>. </p> <p><span class="phrase">کلمه <em rel="fa_17_46_5-5" data-sentence="5:276">اکنه</em> جمع <em>کن</em> با صدای زیر کاف است که بنا به گفته راغب به معنای ظرفی است که چیزی در آن پنهان و محفوظ شود<span class="footnote" rel="1" title="بر ایشان یکسان است چه انذارشان کنی و چه نکنی ایمان نمی‌آورند سوره یس، آیه ۱۰">*</span>، و کلمه <em rel="fa_17_46_11-11" data-sentence="298:25">وقر</em> به معنای سنگینی گوش است.</span> </p> <p>و در مجمع البیان گفته کلمه <em>نفور</em> جمع نافر است و این نحو جمع، جمع قیاسی و عمومی است، یعنی به طور کلی در هر اسم فاعلی که از فعلی مشتق شده باشد که مصدرش فعول بوده باشد مانند رکوع و سجود و شهود که جمع اسم فاعل آن نیز رکوع و سجود و شهود می‌آید<span class="footnote" rel="2" title="و روزی که ساعت قیامت برپا شود بدکاران قسم یاد کنند که (دنیا و قبر و برزخ) ساعتی بیش درنگ نکردند همین گونه از راستی و حقیقت به ناراستی و دروغ‌پردازند و آنان که به مقام علم و ایمان رسیده‌اند به آن فرقه بدکار گویند شما تا روز قیامت که هم امروز است در عالم علم خدا مهلت یافتید سوره روم، آیه ۵۵ و ۵۶">*</span>. </p> <p>و جمله‌ <span class="aya" rel="17_46" data-words="1-5">و جعلنا علی قلوبهم أکنة...</span> به منزله بیان حجابی است که در آیه قبلی بود، و رویهمرفته معنای آن دو چنین می‌شود که: وقتی تو قرآن می‌خوانی ما دلهای ایشان را با پرده‌هایی می‌پوشانیم تا قرآن را نفهمند و گوشهایشان را هم کر و سنگین می‌کنیم تا قرآن را به گوش قبول نشنوند و با فهم ایمان صدق آن را نفهمند البته همه اینها کیفر کفر و فسق ایشان است. </p> <p>و عبارت‌ <span class="aya" rel="17_46" data-words="12-18">و إذا ذکرت ربک فی القرآن وحده</span> یعنی و چون در قرآن پروردگار خود را با وصف یکتایی ذکر می‌کنی و شریک را از او نفی می‌نمایی ولوا علی ادبارهم نافرین از شنیدن آن در حالی که پشت می‌کنند اعراض می‌نمایند. </p> <p><code class="aya" rel="17_47"/> <span class="aya" rel="17_47" data-words="1-8">نحن أعلم بما یستمعون به إذ یستمعون إلیک...</span>. </p> <p><span class="phrase">کلمه <em rel="fa_17_47_12-12" data-sentence="5:173">نجوی</em> مصدر است، و به همین جهت با آن مفرد و تثنیه و جمع و مذکر و مؤنث را وصف می‌کنند، و ظاهر خود آن تغییر نمی‌کند، و همین خود شاهد این است که مصدر است، زیرا مصدر چنین خاصیتی دارد.</span> </p> <p>این آیه به منزله دلیلی است برای مضمون آیه قبل که می‌فرمود: بر دلهایشان پرده     <code class="page" rel="13,158"/> می‌افکنیم تا نفهمند و در گوشهایشان کری ایجاد می‌کنیم تا نشنوند ، و جمله‌ <span class="aya" rel="17_47" data-words="1-4">نحن أعلم بما یستمعون</span> ناظر و دلیل کر کردن است. و جمله‌ <span class="aya" rel="17_47" data-words="9-12">و إذ هم نجوی</span> ناظر به پرده افکندن بر دلها است. </p> <p>و معنای مجموع آن دو چنین می‌شود: ما به گوشهای ایشان که با آن به تو گوش می‌دهند داناتریم، و به دلهای ایشان که با آن به کار تو می‌نگرند عالم‌تریم، و چگونه عالم‌تر نباشیم و حال آنکه آفریدگار و مدبر آنها مائیم، پس ما به آنچه که با آن گوش می‌دهند یعنی به گوشهایشان در حین گوش دادن عالم‌تریم و همچنین به دلهاشان در آن هنگام که با هم به حالت نجوی و در گوشی حرف می‌زنند، و از ترس صدا بلند نمی‌کنند داناتریم که ظالمین ایشان بعد از بیخ گوشیها حرف زدن، در آخر رأی می‌دهند و می‌گویند شما مسلمانان جز مردی جادو شده را پیروی نمی‌کنید، و همین خود مصداق این است که اینها حق را نفهمیده‌اند . </p> <p>این آیه اشعار و بلکه دلالت دارد بر اینکه مشرکین نزد وی نمی‌آمدند تا قرآن به گوششان نخورد، چون از ملامت هم مسلکان خود می‌ترسیدند، و اگر نزد آن جناب می‌آمدند پنهانی بوده و حتی اگر یکی از ایشان فرد دیگری را در حال استماع قرآن می‌دیده آهسته او را ملامت می‌کرده، زیرا می‌ترسیده که رسول خدا (ص) و مؤمنین پی ببرند و بفهمند که این افراد دشمنند بعضی به بعضی می‌گفتند پیروی نمی‌کند مگر مردی جادو شده را، و بر طبق همین بیان روایاتی در شان نزول آیه مورد بحث آمده و به زودی آن روایات را در بحث روایتی آینده ان شاء اللَّه ایراد خواهیم نمود. </p> <p><code class="aya" rel="17_48"/> <span class="aya" rel="17_48" data-words="1-9">انظر کیف ضربوا لک الأمثال فضلوا فلا یستطیعون سبیلا</span>. </p> <p><span class="phrase">کلمه <em rel="fa_17_48_5-5" data-sentence="5:358">مثل</em> به معنای وصف و ضرب المثل بیان صفات است و معنای آیه روشن است، و این نکته را افاده می‌کند که مشرکین کارشان به جایی رسیده که دیگر امیدی به ایمان آوردنشان نیست هم چنان که در جای دیگر فرموده‌ <span class="aya" rel="36_10" data-words="2-10">سواء علیهم أ أنذرتهم أم لم تنذرهم لا یؤمنون</span><span class="footnote" rel="1" title="مجمع البیان، ج ۶، ص ۴۱۹">*</span>.</span> </p> <p><code class="aya" rel="17_49"/> <span class="aya" rel="17_49" data-words="1-13">و قالوا أ إذا کنا عظاما و رفاتا أ إنا لمبعوثون خلقا جدیدا</span>. </p> <p><span class="phrase">در مجمع البیان می‌گوید: شکسته و پوسیده هر چیزی را <em rel="fa_17_49_7-7" data-sentence="50:166">رفات</em> می‌گویند و این صیغه، یعنی صیغه فعال بیشتر در هر چیزی که شکسته و خرد شده باشد به کار می‌رود، گفته   <code class="page" rel="13,159"/> می‌شود خطام و دقاق و تراب.</span> </p> <p>و <span class="phrase">مبرد می‌گوید: هر چیزی که در نهایت نرمی سائیده شده باشد آن را <em rel="fa_17_49_7-7" data-sentence="61:102">رفات</em>  می‌گویند<span class="footnote" rel="1" title="مفردات راغب، ماده &lt;em&gt;نغض&lt;/em&gt; ">*</span>.</span> </p> <h3> <span class="title" rel="17_49 17_40 17_41 17_42 17_43 17_44 17_45 17_46 17_47 17_48 17_50 17_51 17_52 17_53 17_54 17_55">مشرکین دلیلی بر انکار معاد نداشته، فقط آن را استبعاد می‌کنند و خداوند با اشاره به قدرت مطلقه خود به آنان پاسخ می‌دهد</span> </h3> <p> در این آیه شریفه همان مطالب قبلی دنبال شده و مساله نفهمیدن و نداشتن درک مشرکین تعقیب گردیده است که تحقق معاد را با اینکه از اهم معارف قرآنی است انکار می‌کردند آری مساله معاد واضح‌ترین مطلبی است که از راه وحی و هم از راه عقل بر آن استدلال شده است، حتی خدای تعالی آن را در کلام خود چنین وصف کرده که <span class="aya" rel="3_25" data-words="5-7">لا ریب فیه</span> -جای شک در آن نیست و این منکرین هم غیر از بعید شمردن مساله معاد، هیچگونه دلیلی بر انکار خود و بر نبودن معاد در دست ندارند. </p> <p>و بزرگترین چیزی که این استبعاد را در دلهایشان جلوه داده این پندار است که مرگ یعنی نابودی، و بعید است چیزی بعد از نابودی دوباره موجود شود هم چنان که گفته‌اند <span class="aya" rel="17_49" data-words="3-8">أ إذا کنا عظاما و رفاتا</span> آیا بعد از مرگ و فساد بدنهایمان که هیچ اثری از آن نمانده دوباره از نو خلق می‌شویم و به صورت انسانهایی که بودیم در می‌آئیم؟ چه برگشتن دوری. </p> <p>خدای سبحان این استبعادشان را رد نموده و آن را با قدرت مطلقه خود و به رخ کشیدن خلقت نخست، جواب داده که به زودی خواهد آمد. </p> <p><code class="aya" rel="17_50"/> <span class="aya" rel="17_50-51" data-words="1-11">قل کونوا حجارة أو حدیدا، أو خلقا مما یکبر فی صدورکم</span>. </p> <p>از آنجایی که منکرین معاد کلام خود را با تعبیری غرورآمیز چون‌ <span class="aya" rel="17_49" data-words="3-5">أ إذا کنا...</span> اداء کرده بودند، خداوند دستور داد تا با امر تسخیری به ایشان بفرماید: اگر سنگ یا آهن و یا هر چه بزرگ‌تر از آن و دورتر از انسان شدن باشید باز هم خداوند شما را به صورت انسان در خواهد آورد. </p> <p>بنا بر این آیه شریفه، اشاره به این است که قدرت مطلقه الهی را تجدید خلقت هیچ چیزی به ستوه نمی‌آورد، چه استخوانهای پوسیده و توتیا شده، و چه آهن و چه غیر آن. </p> <p>و معنایش این است که به ایشان بگو اگر از هر چیزی باشید سخت‌تر از استخوان‌های پوسیده مانند سنگ یا آهن و یا مخلوقی دیگر و در نتیجه استبعادتان چند برابر و از این بیشتر باشد. </p> <p>خداوند به زودی شما را به خلقت اولتان برخواهد گردانید، و مبعوثتان خواهد نمود. </p> <p>   <code class="page" rel="13,160"/><code class="aya" rel="17_51"/> <span class="aya" rel="17_51" data-words="7-14">فسیقولون من یعیدنا قل الذی فطرکم أول مرة</span>. </p> <p>یعنی وقتی از استبعادشان جواب دهی آن وقت خواهند گفت: کیست که ما را از صورت گرد و غبار دوباره به صورت انسان اولی در آورد؟ در پاسخ بگو: خدای سبحان، و آن وقت از میان اوصاف خدا آن وصف را برایشان بیان کن که در از بین بردن استبعادشان مؤثرتر باشد و دیگر جایی برای آن باقی نگذارد، و آن وصف این است که: خدا همان کسی است که در مرتبه اول شما را خلق کرد در حالی که آن روز استخوان پوسیده هم نبودید . </p> <p>پس اگر به جای <em>بگو خدا</em> فرمود: بگو آن کس که... برای این بود که با ذکر مثال امکان بعث را اثبات نموده استبعاد منکرین را از بین ببرد. </p> <p> <span class="aya" rel="17_51" data-words="15-26">فسینغضون إلیک رؤسهم و یقولون متی هو قل عسی أن یکون قریبا</span>. </p> <p>راغب در مفردات می‌گوید <em>انغاض</em> به این معنا است که کسی سر خود را با حالت غرور و خودخواهی در مقابل دیگری تکان دهد<span class="footnote" rel="1" title="خدا فرماید شما اگر از حال (زندگانی) خود آگاه بودید، می‌دانستید که مدت درنگتان در دنیا  (با آنکه چند سال بود باز) بسیار اندک بود سوره مؤمنون، آیه ۱۱۴">*</span>، پس بنا به گفته راغب معنا چنین می‌شود: و چون حجت خود را به گوششان برسانی و قدرت خدای را بر هر چیز و همچنین بر خلقت اولشان یادآوری کنی‌ تازه سرهاشان را از باب مسخره کردن تکان خواهند داد و خواهند گفت: این قیامت کی است؟ !بگو شاید نزدیک باشد، چون امری است که بر همه پوشیده است و راهی به سوی علم بدان نیست و از غیب‌هایی است که جز خدا کسی نمی‌داند، و لیکن اوصافش معلوم است، چون خداوند آن اوصاف را بیان کرده، و لذا در آیه بعدی به جای آنکه وقت قیامت را بیان کند اوصاف آن را بیان می‌فرماید و چنین ادامه می‌دهد: <span class="aya" rel="17_52" data-words="1-4">یوم یدعوکم فتستجیبون بحمده...</span>. </p> <p><code class="aya" rel="17_52"/> <span class="aya" rel="17_52" data-words="1-10">یوم یدعوکم فتستجیبون بحمده و تظنون إن لبثتم إلا قلیلا</span>. </p> <p><span class="phrase">کلمه <em rel="fa_17_52_1-1" data-sentence="5:659">یوم</em> از این نظر منصوب است که ظرف و مفعول قید فعلی است که در تقدیر است، و تقدیرش و تبعثون یوم فلان است، و مقصود از دعوت در این آیه، آن ندای غیبی است که همه را زنده می‌کند، و استجابت خلق هم همان قبول دعوت الهی و زنده شدن است، و اینکه فرمود: <em>بحمده</em> حال است از فاعل <em rel="fa_17_52_3-3" data-sentence="324:376">تستجیبون</em> یعنی استجابت می‌کنید در حالی که سرگرم حمد خدائید، و زنده شدن و دوباره به وجود آمدن را فعل نیکی از خدا می‌دانید فعلی که فاعلش باید حمد و ثنا شود، زیرا آن روز روزی است که حقایق برایتان مکشوف می‌شود، و روشن می‌گردد که در حکمت الهی واجب بود مردم دوباره زنده شوند و   <code class="page" rel="13,161"/> پاداش و کیفر خود را ببینند و خلاصه زندگی دوم بعد از زندگی اول ضروری بود.</span> </p> <p>و اینکه فرمود: <span class="aya" rel="17_52" data-words="5-10">و تظنون إن لبثتم إلا قلیلا</span> معنایش این است که آن روز گمان می‌کنید که در قبرها بیشتر از اندک زمانی نمانده‌اید، و خلاصه روز قیامت را نسبت به روز مردن خیلی نزدیک می‌بینید خداوند هم ایشان را در این پندار تصدیق کرده است، هر چند در آیات دیگر پندار ایشان را نسبت به مدتی که خود تخمین زده‌اند خطا شمرد، و فرموده: <span class="aya" rel="23_114" data-words="1-9">قال إن لبثتم إلا قلیلا لو أنکم کنتم تعلمون</span><span class="footnote" rel="1" title="سوره نحل، آیه ۱۲۵">*</span>، و نیز فرموده: <span class="aya" rel="30_55-56" data-words="1-31">و یوم تقوم الساعة یقسم المجرمون ما لبثوا غیر ساعة کذلک کانوا یؤفکون، و قال الذین أوتوا العلم و الإیمان لقد لبثتم فی کتاب الله إلی یوم البعث فهذا یوم البعث</span><span class="footnote" rel="2" title="محققا هر مسلمان و یهود و نصاری و ستاره‌پرست که از روی حقیقت ایمان به خدا و روز قیامت آورد و عمل شایسته کند از جانب پروردگار به اجر و ثواب رسند سوره بقره، آیه ۶۲">*</span>. </p> <p>و اینکه فرمود: <span class="aya" rel="17_52" data-words="5-10">و تظنون إن لبثتم إلا قلیلا</span> هم تعریض به کفار است که روز قیامت را بعید می‌شمردند، و آن را استهزاء می‌کردند، و هم تایید جمله قبل است که می‌فرمود: <span class="aya" rel="17_51" data-words="22-26">قل عسی أن یکون قریبا</span> یعنی ما امروز اظهار امید می‌کردیم که قیامت نزدیک باشد، شما هم به زودی آن را نزدیک می‌شمارید. </p> <p>و همچنین جمله‌ <span class="aya" rel="17_52" data-words="3-4">فتستجیبون بحمده</span> تعریض بر مشرکین و کفار است که شما از آمدن قیامت تعجب می‌کردید، و آن را به باد مسخره می‌گرفتید ولی به زودی آمدنش را حمد و ثنا خواهید کرد. </p> <h3> <span class="title" rel="17_40 17_41 17_42 17_43 17_44 17_45 17_46 17_47 17_48 17_49 17_50 17_51 17_52 17_53 17_54 17_55">امر به خوش زبانی و اجتناب از درشتگویی</span> </h3> <p> <code class="aya" rel="17_53"/> <span class="aya" rel="17_53" data-words="1-11">و قل لعبادی یقولوا التی هی أحسن إن الشیطان ینزغ بینهم</span>. </p> <p><span class="phrase">از سیاق برمی‌آید که مقصود از کلمه <em rel="fa_17_53_3-3" data-sentence="34:390">عبادی</em> مؤمنین‌اند، و اضافه بندگان به <em>من</em>  تشریفی است و معنای جمله این است که‌ به بندگان من دستور بده که... و کلمه <em>یقولوا</em> در مقام امر است، و هم جواب امر <em>قل</em> ، و به همین جهت مجزوم شده، و معنای جمله‌ <span class="aya" rel="17_53" data-words="5-7">التی هی أحسن</span> کلماتی است که احسن و از نظر مشتمل بودن بر ادب و خالی بودن از خشونت و ناسزا و توالی فاسده دیگر، نیکوتر باشد.</span> </p> <p>این آیه و دو آیه بعد از آن، دارای یک سیاقند، و خلاصه مضمون آن دو دستور به نیکو     <code class="page" rel="13,162"/> سخن گفتن و ادب در کلام را رعایت کردن و از وسوسه‌های شیطان احتراز جستن است، و اینکه بدانند که امور همه به مشیت خدا است، نه به دست رسول خدا (ص)، تا او قلم تکلیف را از گروندگان خود برداشته و ایشان را اهلیت سعادت بدهد به طوری که هر چه خواستند بگویند، و دیگران را از هر چیزی محروم کنند، و در باره دیگران هر چه دلشان خواست بگویند، نه، چنین نیست که خداوند به گزاف فردی را هر چند از انبیاء باشد چنین اختیاری بدهد که افراد نالایق را بی جهت تقرب داده و افراد لایق را محکوم آنان کند، آری در درگاه خدا حسن سریره و خوش رفتاری و کمال ادب ملاک برتری انسانها است، حتی اگر در میان انبیاء هم خداوند بعضی را بر بعضی برتری داده باز بیهوده نبوده، بلکه به خاطر همین حسن رفتار و سیرت و ادب بیشتر بوده است، مثلا داوود (ع) را بر دیگران برتری داده و او را زبور داد و در آن بهترین ادب و پاکیزه‌ترین حمد و ثنا را نسبت به خدای تعالی به وی آموخت. </p> <p>از همینها معلوم می‌شود که گویا قبل از هجرت رسول خدا بعضی از مسلمانها با مشرکین مواجه می‌شدند و در گفتگوی با آنان سخنان درشت گفته و چه بسا می‌گفته‌اند شما اهل آتش و ما مؤمنین به برکت رسول خدا (ص) اهل بهشتیم، و همین باعث می‌شده که مشرکین علیه مسلمانان، تهییج شده عداوتها و فاصله‌ها بیشتر شود، و در روشن کردن آتش فتنه و آزار مؤمنین و رسول خدا (ص) و عناد با حق بهانه‌های تازه‌ای به دستشان بیاید. </p> <p>لذا خدای تعالی به رسول گرامی خود دستور می‌فرماید که ایشان مردم را امر به خوش زبانی کنند و اتفاقا مقام مناسب چنین سفارشی هم بود، چون در همین آیات قبل بود که دیدیم مشرکین نسبت به آن جناب بی ادبی نموده و او را مردی جادو شده خواندند، و نیز نسبت به قرآن و معارفی که در باره مبدأ و معاد در آن است استهزاء کردند، و همین وجه آیات سه‌گانه مورد بحث را به آیات قبل وصل می‌کند، و نیز خود آیات سه‌گانه را به هم مربوط می‌سازند.  (دقت فرمائید). </p> <p>پس جمله‌ <span class="aya" rel="17_53" data-words="1-7">و قل لعبادی یقولوا التی هی أحسن</span> امر به این است که رسول خدا  (ص) را امر به خوش زبانی کند، و آیه شریفه از نظر بیان نظیر آیه‌ <span class="aya" rel="16_125" data-words="9-13">و جادلهم بالتی هی أحسن</span><span class="footnote" rel="1" title="منهج الصادقین، ج ۵، ص ۲۸۸">*</span> می‌باشد. </p> <p>   <code class="page" rel="13,163"/> و جمله‌ <span class="aya" rel="17_53" data-words="8-11">إن الشیطان ینزغ بینهم</span> تعلیل حکم مذکور است، هم چنان که جمله‌ <span class="aya" rel="17_53" data-words="12-17">إن الشیطان کان للإنسان عدوا مبینا</span> تعلیل برای تعلیل قبل است. </p> <p>و چه بسا بعضی<span class="footnote" rel="1" title="کار به آمال و آرزوی شما و آرزوی یهود و نصاری درست نشود، هر آن کس کار بد کند (هر کس که باشد) کیفر آن را خواهد دید سوره نساء، آیه ۱۲۳">*</span> گفته باشند مقصود از گفتار به احسن خودداری کردن از جنگ با مشرکین و برقرار کردن روابط حسنه و مسالمت‌آمیز است، و خطاب در آیه به مؤمنین صدر اسلام و اهل مکه است که هنوز رسول خدا (ص) هجرت نکرده، و آیه شریفه بطوری که از روایات اسباب نزول برمی‌آید، در حقیقت نظیر آیه: <span class="aya" rel="2_83" data-words="21-24">و قولوا للناس حسنا</span> می‌باشد  (که در آیه 83 سوره بقره قرار داشت) به مسلمانان دستور می‌دهد با مردم خوشزبان باشند، ولی خواننده گرامی توجه دارد که این تفسیر با تعلیلی که در ذیل آیه است سازگاری ندارد. </p> <h3> <span class="title" rel="17_40 17_41 17_42 17_43 17_44 17_45 17_46 17_47 17_48 17_49 17_50 17_51 17_52 17_53 17_54 17_55">سعادت و شقاوت هر کس بسته به مشیت الهی است که بر اساس عمل تعیین می‌شود</span> </h3> <p> <code class="aya" rel="17_54"/> <span class="aya" rel="17_54" data-words="1-15">ربکم أعلم بکم إن یشأ یرحمکم أو إن یشأ یعذبکم و ما أرسلناک علیهم وکیلا</span>. </p> <p>قبلا گفتیم که این آیه و آیه بعدش تتمه و دنباله سیاق آیه قبلی است، بنا بر این اول آیه تتمه کلامی است که رسول خدا (ص) مامور شده به مردم برساند، و ذیل آیه خطابی است که خداوند تنها به رسول گرامی خود نموده، بنا بر این دیگر کسی نپندارد که در آیه شریفه التفاتی به کار رفته است. </p> <p>ممکن هم هست بگوئیم خطاب در صدر آیه متوجه رسول خدا (ص) و مؤمنین هر دو باشد به اینکه جانب خطاب آن جناب را، بر غیبت آنان غلبه داده باشد، و این احتمال با سیاق آیه قبلی سازگارتر است، و کلام را (که همه‌اش از خداست) بهتر به هم مربوط و متصل می‌کند. </p> <p>و به هر حال جمله‌ <span class="aya" rel="17_54" data-words="1-10">ربکم أعلم بکم إن یشأ یرحمکم أو إن یشأ یعذبکم</span> در مقام تعلیل امری است که قبلا کرده بود، هر چند در آیه قبلی امر مزبور را تعلیل کرده بود، ولی این تعلیل تعلیل دوم است و این معنا را می‌رساند که خداوند دوست دارد که مؤمنین از سخن درشت با یکدیگر دوری کنند و نسبت به سعادت و شقاوت یکدیگر-که خدا به آن داناتر است-قضاوت نکنند و مثلا نگویند فلانی چون پیروی رسول خدا (ص) را کرده سعید و آن دیگری که نکرده شقی است، فلانی اهل بهشت و آن دیگری اهل جهنم است زیرا: <span class="poem">کس نمی‌داند در این بحر عمیق‌ / سنگریزه قرب دارد یا عقیق</span> آری کسانی که به خدا ایمان دارند باید اینگونه امور را به خدا واگذار نمایند، چون پروردگار شما، شما را بهتر می‌شناسد، و همانا او به مقتضای استحقاقی که از رحمت و یا عذاب او   <code class="page" rel="13,164"/> دارید میان شما قضاوت و داوری می‌کند، اگر خواست رحم می‌کند،  (و البته این ترحم را نمی‌کند مگر به شرط ایمان و عمل صالح، چون در کلامش مکرر این شرط شده). </p> <p>و اگر خواست عذابتان می‌کند، و این را عملی نمی‌کند مگر با کفر و فسق، و ما تو را ای پیغمبر وکیل ایشان قرار نداده و امر ایشان را به تو واگذار نکرده‌ایم تا اختیار تام داشته باشی به هر که خواستی بدهی و هر که را خواستی محروم کنی. </p> <p>از همینها می‌توان فهمید که تردید در عبارت: اگر خواست بر شما رحم می‌کند، و اگر خواست عذابتان می‌کند به اعتبار مشیت‌های مختلف پدید می‌آید و مشیت‌های مختلف هم ناشی از ایمان و کفر و عمل صالح و طالح است. و این نیز روشن می‌گردد که جمله <span class="aya" rel="17_54" data-words="11-15">و ما أرسلناک علیهم وکیلا</span> ردع و تخطئه مؤمنین است از اینکه در نجات خود (از عمل صالح دست بردارند و تنها) اعتماد به رسول خدا (ص) کنند و سرنوشت خود را مستند به قبول دین او بدانند (همانطور که یهود و نصاری به دین خود دلخوش هستند)، آیه شریفه قرآن هم همه را تخطئه نموده و می‌فرماید: <span class="aya" rel="4_123" data-words="1-12">لیس بأمانیکم و لا أمانی أهل الکتاب من یعمل سوءا یجز به</span><span class="footnote" rel="1" title="تفسیر قمی، ج ۲، ص ۱۲۰">*</span> و نیز در تخطئه از همین پندار می‌فرماید: <span class="aya" rel="2_62" data-words="1-23">إن الذین آمنوا و الذین هادوا و النصاری و الصابئین من آمن بالله و الیوم الآخر و عمل صالحا فلهم أجرهم عند ربهم</span><span class="footnote" rel="2" title="الدر المنثور، ج ۴، ص ۱۸۳">*</span> و همچنین در مواردی دیگر. </p> <p>البته در تفسیر آیه مورد بحث، اقوال دیگری نیز هست که از آنجا که در نقلش فائده‌ای ندیدیم از نقل آن صرفنظر نمودیم. </p> <p><code class="aya" rel="17_55"/> <span class="aya" rel="17_55" data-words="1-19">و ربک أعلم بمن فی السماوات و الأرض و لقد فضلنا بعض النبیین علی بعض و آتینا داود زبورا</span>. </p> <p>صدر آیه تعلیلی را که در آیه قبلی بود توسعه داده است گویی که می‌فرماید: چگونه خداوند از شما داناتر نیست؟ و حال آنکه او داناتر است به آنچه در آسمانها و زمین است، که شما یکی از آنهائید . </p> <p>جمله: <span class="aya" rel="17_55" data-words="9-15">و لقد فضلنا بعض النبیین علی بعض</span> به منزله تمهید و مقدمه است برای جمله‌ <span class="aya" rel="17_55" data-words="16-19">و آتینا داود زبورا</span> و رویهمرفته فضیلت داوود و برتری او از سایر انبیاء را که همان     <code class="page" rel="13,165"/> داشتن کتاب زبور است، بیان می‌کند، و در زبور احسن کلمات را در حمد و تسبیح خدا به کار برد. </p> <p>در آیه شریفه مؤمنین را تحریک می‌کند که ایشان هم در گفتار نیکو، رغبت نموده و در گفت و شنود با مردم به ادب جمیل و زیبا مؤدب گردند، البته مفسرین در تفسیر آیه، اقوال دیگری نیز دارند که ما از ایرادش خودداری نمودیم، طالبین می‌توانند به تفسیرهای مبسوط و طولانی مراجعه نمایند. </p> <h3>بحث روایتی</h3> <p> در تفسیر قمی در ذیل آیه‌ <span class="aya" rel="17_42" data-words="2-13">لو کان معه آلهة کما یقولون إذا لابتغوا إلی ذی العرش سبیلا</span> می‌گوید: امام (ع) فرمود: اگر این بتها اله و معبود بودند آن طور که شما پنداشته‌اید یقینا به عرش می‌رفتند<span class="footnote" rel="1" title="تفسیر عیاشی، ج ۲، ص ۲۹۳ ح ۷۹">*</span>. </p> <p>مؤلف: یعنی مسلط بر عرش می‌شدند، و زمام امور عالم را به دست می‌گرفتند، آری معنای عرش این است، نه ملک که جهاتش محدود است. </p> <h3> <span class="title" rel="17_44 17_40 17_41 17_42 17_43 17_45 17_46 17_47 17_48 17_49 17_50 17_51 17_52 17_53 17_54 17_55">روایاتی در باره تسبیح موجودات و سفارش مدارا با حیوانات</span> </h3> <p> و در الدر المنثور است که احمد و ابن مردویه از ابن عمر روایت کرده‌اند که گفت: رسول خدا (ص) فرمود: وقتی مرگ نوح فرا رسید به دو فرزند خود گفت: من شما را امر می‌کنم به تسبیح و حمد خدا، چون این دو کلمه نماز هر چیز است، و با همین دو کلمه است که هر چیزی روزی می‌خورد<span class="footnote" rel="2" title="تفسیر عیاشی، ج ۴، ص ۲۹۴ ح ۸۰">*</span>. </p> <p>مؤلف: قبلا در معنای تسبیح موجودات این ارتباطی که روایت میان تسبیح و حمد و روزی خوردن موجودات بیان می‌کند گذشت و گفتیم که رزق هر موجودی با ترازوی احتیاج و سؤال او اندازه‌گیری می‌شود، و گفتیم که هر موجودی خدای را با اظهار حاجت و نقص خود تسبیح نموده و او را از داشتن حاجتی مثل حاجت خود و نقصی چون نقص خود منزه می‌دارد. </p> <p>و در تفسیر عیاشی از ابی الصباح از امام صادق (ع) روایت شده که گفت خدمت آن جناب عرض کردم معنای جمله‌ <span class="aya" rel="17_44" data-words="10-16">و إن من شیء إلا یسبح بحمده</span> چیست؟ فرمود: هر چیزی خدای را با تسبیح خود حمد می‌کند، آری همین که می‌بینیم دیوارها ترک می‌خورد و     <code class="page" rel="13,166"/> شکاف برمی‌دارد این خود تسبیح دیوار است، چون نشان می‌دهد که تعمیر احتیاج دارد<span class="footnote" rel="1" title="الدر المنثور، ج ۴، ص ۱۸۳">*</span>. </p> <p>مؤلف: این روایت را از حسین بن سعید از آن جناب نیز نقل کرده است<span class="footnote" rel="2" title="فروع کافی، ج ۶، ص ۵۳۷، ح ۱">*</span>. </p> <p>و در همان کتاب از نوفلی از سکونی از جعفر بن محمد از پدرش (ع) روایت کرده که فرمود: رسول خدا (ص) نهی کردند از اینکه چارپایان را داغ کنند، و اینکه مردم به صورت آنها بزنند و فرمود: زیرا چارپایان هم خدا را به حمد تسبیح می‌گویند<span class="footnote" rel="3" title="مناقب، ج ۱، ص ۹۰">*</span>. </p> <p>مؤلف: این مطلب یعنی نهی از زدن به صورت حیوانات را کلینی هم در کافی به سند خود از محمد بن مسلم از امام صادق (ع) از رسول خدا نقل کرده که در ضمن حدیثی فرمود: حیوانات را از صورت داغ مکن<span class="footnote" rel="4" title="الدر المنثور، ج ۴، ص ۱۸۷">*</span>. </p> <p>و در همان کتاب از اسحاق بن عمار از امام صادق (ع) روایت شده که فرمود: هیچ مرغی نیست که در صحرا یا دریا شکار شود مگر به خاطر این است که در تسبیح خدا کوتاهی کرده است<span class="footnote" rel="5" title="الدر المنثور، ج ۴ ص ۱۸۴">*</span>. </p> <p>مؤلف: این معنا را اهل سنت هم به طرق زیادی از ابن مسعود و ابی الدرداء و ابی هریره و غیر ایشان از رسول خدا (ص) نقل کرده‌اند. </p> <p>و در همان کتاب از مسعدة بن صدقه از امام صادق از پدرش (ع) روایت کرده که فرمود: مردی بر پدرم وارد شد و گفت: پدر و مادرم فدایت باد من می‌بینم خدای تعالی در کتابش می‌فرماید: <span class="aya" rel="17_44" data-words="10-21">و إن من شیء إلا یسبح بحمده و لکن لا تفقهون تسبیحهم</span> این چگونه است؟ پدرم فرمود: درست است، پرسید یعنی می‌فرمائید: درخت خشکیده خدای را تسبیح می‌گوید؟ فرمود آری، مگر نشنیدی چوبهایی را که در خانه‌ها به کار رفته چگونه به صدا در می‌آید؟ این همان تسبیح چوب خشک است که می‌گوید سبحان اللَّه علی کل حال<span class="footnote" rel="6" title="تفسیر عیاشی، ج ۲، ص ۲۹۴، ح ۸۳ و ۸۴">*</span>. </p> <p>و در الدر المنثور است که ابن مردویه از ابی هریره روایت می‌کند که رسول خدا  (ص) فرمود: مورچه‌ها تسبیح خدا می‌گویند<span class="footnote" rel="7" title="الدر المنثور، ج ۴ ص ۱۸۳">*</span>. </p> <p>             <code class="page" rel="13,167"/> و در همان کتاب است که نسایی و ابو الشیخ و ابن مردویه از ابن عمر روایت کرده‌اند که گفت: رسول خدا (ص) مردم را از کشتن قورباغه نهی کرد و فرمود: همان صدایش تسبیح است<span class="footnote" rel="1" title="الدر المنثور، ج ۴، ص ۱۸۳">*</span>. </p> <p>و در همان کتاب است که خطیب از ابی حمزه روایت کرده که گفت ما نزد امام سجاد علی بن الحسین (ع) بودیم که جمعی گنجشک از جلوی ما عبور کردند، و همه با هم جیک جیک می‌کردند، حضرت فرمود: می‌دانید چه می‌گویند؟ عرض کردیم: نه، فرمود: اول به شما بگویم که من ادعا نمی‌کنم که علم غیب دارم و لیکن از پدرم شنیدم که فرمود: از پدرم علی بن ابی طالب (ع) شنیدم که می‌فرمود: مرغان در هر صبحگاهی خدا را تسبیح نموده قوت و غذای روزشان را مسئلت می‌دارند، و این همان تسبیح صبحگاهی بود که از خدای خود رزق امروز خود را طلب می‌کردند<span class="footnote" rel="2" title="بحار الأنوار">*</span>. </p> <p>مؤلف: نظیر این روایت را از ابی الشیخ و ابی نعیم در حلیه از ابی حمزه ثمالی از محمد بن علی بن الحسین (ع) روایت کرده‌اند که عبارتش چنین است محمد بن علی بن الحسین صدای گنجشکان را شنید که جیک جیک می‌کردند، فرمود: می‌دانی چه می‌گویند؟ گفتیم: نه، فرمود: پروردگار خود را تسبیح می‌کنند و از او غذای امروز خود را طلب می‌نمایند<span class="footnote" rel="3" title="تفسیر قمی، ج ۲، ص ۲۰">*</span>. </p> <p>در همان کتاب است که خطیب در تاریخ خود از عایشه روایت کرده که گفت: رسول خدا (ص) وقتی بر من وارد شد فرمود: ای عایشه این دو برد (لباس) مرا بشوی، عرض کردم یا رسول اللَّه دیروز آنها را شستم، فرمود: مگر نمی‌دانی لباس آدمی خدای را تسبیح می‌گوید، و اگر چرک شود تسبیحش قطع می‌شود<span class="footnote" rel="4" title="روح المعانی، ج ۱۵، ص ۸۷ و ۸۸">*</span>. </p> <p>و در همان کتاب می‌گوید: عقیلی در کتاب الضعفاء و ابو الشیخ و دیلمی از انس روایت کرده‌اند که گفت: رسول خدا (ص) فرمود: اجل و سرآمد عمر چارپایان و حشرات زمین و مورچه و کبک و ملخ و اسبان و قاطران و تمامی جنبندگان و غیر جنبندگان در تسبیح است، هر وقت تسبیح خود را قطع کرد خدا جانش را می‌ستاند، و این کار دیگر ربطی به عزرائیل (ملک الموت) ندارد<span class="footnote" rel="5" title="تفسیر عیاشی، ج ۲، ص ۲۹۴، ح ۸۳ و ۸۴">*</span>. </p> <p>مؤلف: و شاید مقصود از اینکه فرمود: این کار ربطی به ملک الموت ندارد این باشد       <code class="page" rel="13,168"/> که او شخصا متصدی قبض روح حیوانات نمی‌شود، و آن را به بعضی از ملائکه زیر دست خود واگذار می‌کند، زیرا ملائکه به هر حال واسطه هستند، چنین نیست که بدون وساطت آنان قبض روح صورت بگیرد. </p> <p>و نیز در همان کتاب آمده که احمد از معاذ بن انس از رسول خدا (ص) روایت کرده که وقتی از کنار مردمی عبور کرد که روی اسبان و مرکبهای خود ایستاده بودند و مرکبها در حال سیر و کوچ بودند حضرت فرمود: حیوانات را سالم سوار شوید و سالم هم پیاده گردید، و آنها را کرسی و تخت نشیمن خود مکنید که روی آنها نشسته در راهها و بازارها به قصه بپردازید، آری چه بسیار مرکبها که از راکب خود بهترند، و بیشتر ذکر خدای را می‌گویند<span class="footnote" rel="1" title="مناقب، ج ۱، ص ۹۰">*</span>. </p> <p>و در کافی به سند خود از سکونی از امام صادق (ع) روایت کرده که فرمود: حیوان بر صاحبش شش حق دارد 1-بیش از طاقتش بار نکند 2-پشت آن را مجلس و نشیمن‌گاه خود برای گفتگو قرار ندهد 3-هر وقت در منزل پیاده شد ابتداء به علف و آب آن بپردازد 4-و از صورت، آن را داغ نکند 5-آن را نزند، زیرا خدای را تسبیح می‌گوید 6-هر وقت از آب عبور داد آب را بر آن عرضه بدارد<span class="footnote" rel="2" title="مجمع البیان، ج ۴، ص ۶۱">*</span>. </p> <p>و در مناقب ابن شهر آشوب از علقمه و ابن مسعود روایت کرده که گفتند: ما بارها شد که در خدمت رسول خدا (ص) نشستیم تا غذا بخوریم صدای تسبیح از غذایی که رسول خدا (ص) می‌خورد می‌شنیدیم، این را نیز بودم که روزی مکرز عامری از آن جناب معجزه‌ای خواست حضرت 9 دانه ریگ را در دست گرفت و از آنها خواست تا خدای را تسبیح گویند، و ما شنیدیم که ریگها تسبیح گفتند. </p> <p>و در حدیث ابی ذر آمده که وقتی ریگها را به زمین می‌گذاشتند ساکت می‌شد، و چون در دست آن جناب قرار می‌گرفت مشغول تسبیح می‌شد. </p> <p>ابن عباس هم گفته است: ملوک حضرموت شرفیاب حضور آن جناب شدند و گفتند: از کجا بدانیم شما رسول خدائید؟ حضرت مشتی از ریگهای زمین را برداشت و فرمود: این ریگها شهادت می‌دهند ریگها اول شروع کردند به تسبیح خدای تعالی بعدا شهادت دادند به رسالت آن جناب<span class="footnote" rel="3" title="روح المعانی، ج ۱۵، ص ۸۷ و ۸۸">*</span>. </p> <p>       <code class="page" rel="13,169"/> و در همان کتاب از ابو هریره و جابر انصاری و ابن عباس و ابی بن کعب و امام زین العابدین (ع) روایت کرده که رسول خدا وقتی در مدینه به خطبه می‌ایستاد به یکی از ستونهای مسجد تکیه می‌کرد، و چون برایش منبر ساختند و حضرت برای اولین بار بالای منبر رفت همه شنیدند که آن ستون به ناله درآمد، همانطور که شتر فریاد می‌زند، و چون دوباره نزد ستون آمد و دست به او کشید عین بچه‌ای که از گریه ساکت شود ناله کرد<span class="footnote" rel="1" title="الدر المنثور، ج ۴ ص ۱۸۴">*</span>. </p> <h3> <span class="title" rel="17_45 17_40 17_41 17_42 17_43 17_44 17_46 17_47 17_48 17_49 17_50 17_51 17_52 17_53 17_54 17_55">توضیحی در مورد تسبیح محسوس برخی موجودات که در پاره‌ای روایات نقل شده است</span> </h3> <p> مؤلف: روایات در تسبیح موجودات با همه اختلافی که در انواع آنها هست بسیار زیاد آمده، و شاید امر اینگونه روایات برای بعضی مشتبه شده باشد، و خیال کرده باشند که تسبیح نامبرده برای تمامی موجودات از قبیل لفظ و صوت است، آن گاه پنداشته‌اند که هر موجودی برای خود لغتی و واژه‌ای دارد که هر کلمه‌اش برای معنایی وضع شده، نظیر انسان که برای کشف منویات خود لغاتی درست کرده است، چیزی که هست حواس ما زبان حیوانات و سایر موجودات را درک نمی‌کند، لیکن این پندار اشتباه است. </p> <p>آنچه از بحث قبلی به دست آمد این بود که موجودات همه تسبیح دارند، و تسبیح آنها کلام هم هست و به حقیقت هم کلام است نه به مجاز و کلام موجودات عبارت است از پاک دانستن و مقدس شمردن خدای عز و جل از احتیاج و نقص به این طریق که احتیاج و نقص ذات و صفات و افعال خود را نشان می‌دهند تا همه پی ببرند که پروردگار عالم چنین نیست و منزه است، و چون این کار را از روی علم هم می‌کنند لذا عمل ایشان عین کلام خواهد بود. </p> <p>پس این روایات هم که می‌گوید: سنگریزه در دست رسول خدا (ص) تسبیح کرد و ما شنیدیم یا آنکه داوود شنید که کوه‌ها و مرغان با او تسبیح می‌گویند، یا روایات شبیه به آن همه صحیح است، و صدایی که می‌شنیدند به ادراک باطنی بود که تسبیح واقعی و حقیقت معنای آن را از طریق باطن درک می‌کردند، و حس هم چیزی نظیر آن و مناسب با آن را حکایت می‌کرده گوش هم الفاظ و کلماتی که این معنا را برساند احساس می‌نموده. </p> <p>نظیر این معنا گذشت که گفتیم معنای مجرده در عالم خواب به صورت اشکالی مناسب خود و مالوف با ذهن صاحب خواب در می‌آید، مثلا حقیقت یعقوب و خاندانش در خوابی که یوسف دید به صورت آفتاب و ماه و یازده ستاره درآمد، و همچنین سایر خوابهایی که خداوند در سوره یوسف نقل کرده که بحث آنها گذشت. </p> <p>   <code class="page" rel="13,170"/> به همین حساب می‌توان گفت کسی که تسبیح موجودات یا حمد و یا شهادت آنها برایش محسوس شده در نخست حقیقت معنای تسبیح و حمد و شهادت برایش کشف شده، و پس از کشف آن حس باطنی آن را در صورت الفاظی شنیدنی در آورده، و آن الفاظ همان معانی را افاده کرده و در نتیجه صاحب کشف به گوش خود هم شنیده است (و خدا داناتر است). </p> <p>و در الدر المنثور است که ابو یعلی و ابن ابی حاتم (وی روایت را صحیح دانسته) و ابن مردویه و ابو نعیم‌ و بیهقی هر دو در کتاب دلائل از اسماء دختر ابی بکر روایت کرده‌اند که گفت: وقتی آیه: <span class="aya" rel="111_1" data-words="1-6">تبت یدا أبی لهب و تب</span> نازل شد عوراء که او را ام جمیل هم می‌گفتند ولوله‌کنان در حالی که لاشه سنگی در دست داشت نزد رسول خدا (ص) آمد و زیر لب می‌گفت: مذمما ابینا، و دینه قلینا، و امره عصینا . </p> <p>رسول خدا (ص) نشسته بود ابی بکر هم پهلویش بود، عرض کرد: این دارد می‌آید، و من می‌ترسم تو را ببیند، فرمود: او مرا نخواهد دید آن گاه آیه‌ای از قرآن را خواند، و خود را از شر او حفظ کرد، و در این باره است که خدای تعالی می‌فرماید: <span class="aya" rel="17_45" data-words="1-14">و إذا قرأت القرآن جعلنا بینک و بین الذین لا یؤمنون بالآخرة حجابا مستورا</span> ام جمیل هم چنان نزدیک آمد تا ایستاد بالای سر ابی بکر و گفت: شنیده‌ام که رفیقت مرا هجو کرده، ابو بکر گفت نه به پروردگار این خانه سوگند او تو را هجو نکرده، ام جمیل راه خود را گرفت و رفت در حالی که می‌گفت: قریش خوب می‌داند که من دختری آقای اویم<span class="footnote" rel="1" title="الدر المنثور، ج ۴، ص ۱۸۷">*</span>. </p> <p>مؤلف: این معنا به طریق دیگری نیز از اسماء و از ابی بکر و ابن عباس به طور مختصر نقل شده، و آن را مجلسی هم در بحار قرب الاسناد از حسن بن ظریف از معمر از حضرت رضا از پدرش از جدش (ع) در ضمن حدیثی که فهرست معجزات رسول خدا  (ص) را می‌شمارد روایت کرده‌اند<span class="footnote" rel="2" title="تفسیر فخر رازی، ج ۲۰، ص ۲۲۲">*</span>. </p> <h3> <span class="title" rel="17_46">چند روایت در باره‌ <span class="aya" rel="1_1" data-words="1-4">بسم الله الرحمن الرحیم</span> در ذیل آیه: <span class="aya" rel="17_46" data-words="12-15">و إذا ذکرت ربک...</span> </span> </h3> <p> و در تفسیر عیاشی از زراره از یکی از آن دو بزرگوار یعنی امام باقر و امام صادق  (ع) روایت کرده که در تفسیر آیه شریفه <span class="aya" rel="1_1" data-words="1-4">بسم الله الرحمن الرحیم</span> فرموده: این آیه سزاوارترین آیه‌ایست که آن را بلند بخوانند، و این همان آیه است که خدای تعالی در باره‌اش فرمود: <span class="aya" rel="17_46" data-words="12-18">و إذا ذکرت ربک فی القرآن وحده</span> بسم اللَّه الرحمن الرحیم‌ <span class="aya" rel="17_46" data-words="19-22">ولوا علی أدبارهم نفورا</span>      <code class="page" rel="13,171"/>چه مشرکین به تلاوت رسول خدا (ص) گوش می‌دادند همین که می‌خواند <span class="aya" rel="1_1" data-words="1-4">بسم الله الرحمن الرحیم</span> پشت می‌کردند، و می‌رفتند، و چون از این آیه فارغ می‌شد باز بر می‌گشتند<span class="footnote" rel="1" title="تفسیر فخر رازی، ج ۲۰، ص ۲۲۲">*</span>. </p> <p>مؤلف: این معنا را از منصور بن حازم از امام صادق (ع) نیز روایت کرده<span class="footnote" rel="2" title="الدر المنثور، ج ۴ ص ۱۸۵">*</span>، همچنین قمی آن را بدون ذکر اسم مبارک امام در تفسیر خود آورده<span class="footnote" rel="3" title="الدر المنثور، ج ۴ ص ۱۸۵">*</span>. </p> <p>و در الدر المنثور است که بخاری در تاریخ خود از ابی جعفر محمد بن علی (ع) روایت کرده که گفت: چرا <span class="aya" rel="1_1" data-words="1-4">بسم الله الرحمن الرحیم</span> را از قرآن حاشا کردید و آن را جزو قرآن نمی‌دانید؟ با اینکه رسول خدا (ص) وقتی وارد منزلش می‌شد و قریش نزدش جمع می‌شدند، حضرت می‌خواند: <span class="aya" rel="1_1" data-words="1-4">بسم الله الرحمن الرحیم</span>، و در خواندن آن صدایش را بلند می‌کرد، قریش فرار می‌کردند، خداوند این آیه را فرستاد <span class="aya" rel="17_46" data-words="12-22">و إذا ذکرت ربک فی القرآن وحده ولوا علی أدبارهم نفورا</span> و طبق این آیه‌ <span class="aya" rel="1_1" data-words="1-4">بسم الله الرحمن الرحیم</span>، جزو قرآن است<span class="footnote" rel="4" title="الدر المنثور، ج ۴ ص ۱۸۵">*</span>. </p> <p>و نیز در همان کتاب است که ابن اسحاق، و بیهقی در کتاب دلائل از زهری روایت کرده‌اند که گفت: شنیدم از کسی که می‌گفت: ابو جهل و ابو سفیان و اخنس بن شریق به نماز رفتند که ببینند رسول خدا (ص) که در آن موقع در خانه‌اش در حال نماز است چه می‌گوید، هر کدام گوشه‌ای نشستند به طوری که هیچیک از جای دیگری خبر نداشت، نشستند و گوش فرا می‌دادند به نماز خواندن آن جناب تا آنکه فجر طلوع کرده متفرق شدند، در راه به هم برخوردند یکدیگر را ملامت کردند، و گفتند این چه کاری است می‌کنید، اگر یکی از عوام با خبر شود خیال می‌کند که ما هم مسلمان شده‌ایم. </p> <p>آن گاه متفرق شدند تا شب بعد باز هر یک به جای دیشب خود برگشتند به نماز خواندن آن جناب گوش می‌دادند تا طلوع فجر شد، برخاستند و متفرق شدند، و در راه به یکدیگر برخورده و همان حرف دیشب را به هم زدند، و متفرق شده شب سوم باز هر یک جای خود را گرفته گوش به آن جناب فرا دادند تا طلوع فجر شد، باز در مراجعت به یکدیگر برخوردند این دفعه با هم عهد بستند که دیگر چنین کاری نکنند. </p> <p>صبح اخنس نزد ابو سفیان آمده پرسید بگو ببینم از این جریان چه فهمیدی؟  (آیا او را       <code class="page" rel="13,172"/> راستی پیغمبر یافتی یا نه؟) گفت به خدا قسم چیزهایی شنیدم که همه را شناخته و غرض وی را از آن فهمیدم، و چیزهای دیگری شنیدم که نه خود آنها را فهمیدم و نه غرض وی را، اخنس گفت: من هم به همان خدای که قسم خوردی همین طور بودم. </p> <p>از منزل ابو سفیان بیرون شده به منزل ابو جهل رفت، از او پرسید رأی تو چیست؟ از آنچه در این سه شب از محمد شنیدی چه فهمیدی؟ گفت: من چیزها شنیدم، ما فرزندان عبد مناف بر سر شرافت و آقایی نزاع داریم، ایشان مهمان‌نوازی می‌کنند، ما هم می‌کنیم، تا کار ما و ایشان به اینجا کشید که چون دو اسب مسابقه در طراز هم شدیم، حال ایشان وقتی دیدند نمی‌توانند گوی سبقت را در شرافت و آقایی بربایند مدعی شدند که از ما پیغمبری است که از آسمان به سویش وحی می‌شود، و تو هرگز نمی‌فهمی که اینها چه نقشه‌ای دارند؟ نه به خدا سوگند ما به او ایمان نخواهیم آورد، و تصدیقش نخواهیم کرد، اخنس از منزل او برخاست و برگشت<span class="footnote" rel="1" title="تفسیر عیاشی، ج ۲، ص ۲۹۵ ح ۸۶ و ۸۷">*</span>. </p> <p>و در مجمع البیان می‌گوید: مشرکین اصحاب رسول خدا (ص) را در مکه آزار و اذیت می‌کردند، و ایشان به آن جناب عرض می‌کردند اجازه بده تا با ایشان قتال و کارزار کنیم، رسول خدا (ص) می‌فرمود: من فعلا مامور به قتال با ایشان نیستم، و آیه شریفه: <span class="aya" rel="14_31" data-words="1-2">قل لعبادی...</span> در این باره نازل شد. <em>نقل از کلبی</em><span class="footnote" rel="2" title="تفسیر عیاشی، ج ۲، ص ۲۹۵ ح ۸۶ و ۸۷">*</span>. </p> <p>مؤلف: ما در تفسیر آیه شریفه اشاره کردیم به اینکه این حرف با سیاق آیات سازگار نیست-و خدا داناتر است. </p> 
