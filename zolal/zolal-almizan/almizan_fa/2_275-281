<h3 class="ayas">سوره البقرة آیه‌های ۲۷۵ تا ۲۸۱</h3><code class="section" rel="2_275-281"/><h3>ترجمه آیات</h3> <p> <span class="trans" rel="2_275">کسانی که ربا می‌خورند رفتار و کردارشان مانند شخص جن زده و فریب خورده شیطان است و چون<code class="page" rel="2,626"/> ربا خوران خوب و بد را تمیز نمی‌دهند، می‌گویند خرید و فروش هم مثل ربا است، با اینکه خدا خرید و فروش را حلال و ربا را حرام کرده پس، بطور کلی هر کس موعظه‌ای از ناحیه پروردگارش دریافت بکند، و در اثر آن موعظه، از معصیت خدا دست بردارد، گناهی که قبلا کرده بود حکم گناه بعد از موعظه را ندارد، و امر آن به دست خدا است اما اگر باز هم آن عمل نهی شده را تکرار کند، چنین کسانی اهل آتش و در آن جاودانند.  «۲۷۵» </span><span class="trans" rel="2_276">خدا ربا را که مردم به منظور زیاد شدن مال مرتکب می‌شوند پیوسته نقصان می‌دهد، و به سوی نابودیش روانه می‌کند، و در عوض صدقات را نمو می‌دهد، و خدا هیچ کافر پیشه دل به گناه آلوده را دوست نمی‌دارد.  «۲۷۶» </span><span class="trans" rel="2_277">محققا کسانی که ایمان آورده و اعمال صالح انجام می‌دهند و نماز بپا داشته، و زکات می‌دهند، اجرشان نزد پروردگارشان است،  چون دنیا ظرفیت اجر اینگونه اعمال را ندارد، نه ترسی بر آنان هست و نه اندوهگین می‌شوند.  «۲۷۷» </span><span class="trans" rel="2_278">هان!ای کسانی که ایمان آورده‌اید از خدا پروا کنید، و آن زیادی مال را که در اثر ربا به دست آمده رها کنید، اگر دارای ایمانید.  «۲۷۸» </span><span class="trans" rel="2_279">حال اگر نکنید باید بدانید که در حقیقت اعلان جنگ با خدا و رسول کرده‌اید، و اگر توبه کنید اصل سرمایه‌تان حلال است، نه ظلم کرده‌اید و نه به شما ظلمی شده است.  «۲۷۹» </span><span class="trans" rel="2_280">و اگر بدهکار شما در تنگی و فشار است باید مهلتش دهید، تا هر وقت داشت بدهد البته اگر تصدق کنید برایتان بهتر است اگر اهل عمل باشید.  «۲۸۰» </span><span class="trans" rel="2_281">و بترسید از روزی که در آن روز به سوی خدا بر می‌گردید، و آن وقت تمامی اعمالتان به شما بر گردانده می‌شود، بدون اینکه به احدی ظلم شود «۲۸۱» </span></p>             <h3>بیان آیات‌ <span class="title" rel="2_275 2_276 2_278 2_280 2_277 2_279 2_281">بررسی آیات تحریم ربا</span> </h3> <p> این آیات در مقام تاکید حرمت ربا و تشدید بر رباخواران است، نه اینکه بخواهد ابتداء ربا را حرام کند، چون لحن تشریع لحن دیگر است، آن آیه‌ای که می‌توان گفت حرمت ربا را تشریع کرده آیه زیر است که می‌فرماید: <span class="aya" rel="3_130" data-words="1-14">یا أیها الذین آمنوا لا تأکلوا الربوا أضعافا مضاعفة، و اتقوا الله لعلکم تفلحون</span><span class="footnote" rel="1" title="هان!ای کسانی که ایمان آورده‌اید، ربا را که همان دو چندان گرفتن است مخورید، و از خدا بترسید شاید رستگار شوید سوره آل عمران آیه ۱۳۰&quot;">*</span>. </p> <p>آری آیات مورد بحث مشتمل بر آیه‌ای نظیر <span class="aya" rel="2_278" data-words="1-15">یا أیها الذین آمنوا اتقوا الله و ذروا ما بقی من الربا إن کنتم مؤمنین</span>، که لحن تشریع دارد می‌باشد، و از سیاق آن بر می‌آید مسلمانان از آیه   <code class="page" rel="2,627"/> سوره آل عمران که ایشان را نهی می‌کرده منتهی نشده بودند و از ربا خواری دست بر نداشته بودند، و بلکه تا اندازه‌ای هم چنان در بینشان معمول بود، لذا خدای سبحان در این سوره نیز برای بار دوم به آنان دستور می‌دهد که از ربا خواری دست بردارند، و آنچه از ربا که در ذمه بدهکاران مانده نگرفته و مطالبه ننمایند از همین جا روشن می‌شود که جمله <span class="aya" rel="2_275" data-words="28-40">فمن جاءه موعظة من ربه فانتهی فله ما سلف و أمره إلی الله</span>... چه معنایی می‌دهد، و تفصیلش خواهد آمد. </p> <p>قبل از آنکه آیه سوره آل عمران نازل شود سوره روم نازل شده بود، چون سوره روم در مکه نازل شده، در آنجا می‌فرماید: <span class="aya" rel="30_39" data-words="1-24">و ما آتیتم من ربا لیربوا فی أموال الناس فلا یربوا عند الله، و ما آتیتم من زکاة تریدون وجه الله فأولئک هم المضعفون</span><span class="footnote" rel="1" title="سوره روم آیه ۳۹">*</span> از اینجا این معنا روشن می‌شود که مساله ربا خواری از همان اوائل بعثت رسول خدا و قبل از هجرت عملی منفور بود، تا آنکه در آیه سوره آل عمران صریحا تحریم و سپس در آیه سوره بقره یعنی همین آیات مورد بحث در باره آن تشدید شده است، چون همانطور که گفتیم از سیاق این آیات کاملا استفاده می‌شود که قبلا در باره آن نهی شده بود، و نیز روشن می‌شود که آیات مورد بحث بعد از آیات سوره آل عمران نازل شده است. علاوه بر اینکه حرمت ربا بنا به حکایت قرآن کریم در بین یهود معروف بوده، چون قرآن کریم می‌فرماید: <span class="aya" rel="4_161" data-words="1-7">و أخذهم الربوا و قد نهوا عنه</span><span class="footnote" rel="2" title="و به جهت ربا خوردنشان با اینکه از آن نهی شده بودند عذاب دردناکی برایشان مهیا ساختیم سوره نساء آیه ۱۶۱&quot;">*</span> و نیز آیه‌ای که قرآن مجید از یهودیان، نقل می‌کند که می‌گفتند: <span class="aya" rel="3_75" data-words="28-32">لیس علینا فی الأمیین سبیل</span><span class="footnote" rel="3" title="یعنی یهودیان می‌گفتند: خوردن مال غیر اهل تورات بر ما گناهی ندارد سوره آل عمران آیه ۷۵&quot; و این کلام اشاره دارد به اینکه آنان در بین خودشان، حق یکدیگر را ضایع نکرده و هیچکدام مال دیگری را به ناحق نمی‌گرفت پس ربا هم که گرفتن اموال دیگران به ناحق است در میانشان نبوده">*</span> اشاره‌ای به این معنا دارد با در نظر گرفتن اینکه قرآن کریم کتاب یهود را تصدیق کرده و در مورد ربا نسخ روشنی ننموده، دلالت دارد بر اینکه ربا در اسلام حرام بوده است. </p> <p>و این آیات یعنی آیات مورد بحث با آیات قبلش که در باره انفاق است بی‌ارتباط نیست، هم چنان که از جمله‌ <span class="aya" rel="2_276" data-words="1-6">یمحق الله الربا و یربی الصدقات</span> و جمله‌ <span class="aya" rel="2_280" data-words="9-13">و أن تصدقوا خیر لکم</span> که در ضمن این آیات آمده، این ارتباط فهمیده می‌شود هم چنان که در سوره روم و آل عمران نیزمساله ربا مقارن با مساله انفاق و صدقه واقع شده است بعلاوه دقت در آیات نیز این ارتباط را تایید می‌کند زیرا ربا خواری درست ضد و مقابل انفاق و صدقه است، چون ربا خوار،       <code class="page" rel="2,628"/> پول بلا عوض می‌گیرد، و انفاق‌گر پول بلاعوض می‌دهد، و نیز آثار سویی که بر ربا خواری بار می‌شود درست مقابل آثار نیکی است که از صدقه و انفاق به دست می‌آید آن، اختلاف طبقاتی و دشمنی می‌آورد، و این بر رحمت و محبت می‌افزاید، آن خون مسکینان را به شیشه می‌گیرد و این باعث قوام زندگی محتاجان و مسکینان می‌شود آن اختلاف در نظام و ناامنی می‌آورد و این انتظام در امور و امنیت. </p> <h3> <span class="title" rel="2_275 2_276 2_277 2_278 2_279 2_280 2_281">در اسلام در باره هیچ یک از گناهان مانند ربا خواری و حکومت دشمنان دین بر جامعه اسلامی سخت گیری و تشدید نشده است</span> </h3> <p> خدای سبحان در این آیات در امر ربا خواری شدتی به کار برده که در باره هیچ یک از فروع دین این شدت را به کار نبرده است مگر یک مورد که سخت‌گیری در آن نظیر سخت‌گیری در امر ربا است، و آن این است که: مسلمانان، دشمنان دین را بر خود حاکم سازند ، و اما بقیه گناهان کبیره هر چند قرآن کریم مخالفت خود را با آنها اعلام نموده و در امر آنها سخت‌گیری هم کرده، و لیکن لحن کلام خدا ملایم‌تر از مساله ربا و حکومت دادن دشمنان خدا بر جامعه اسلامی است و حتی لحن قرآن در مورد <em>زنا</em> و <em>شرب خمر</em> و <em>قمار</em> و  <em>ظلم</em> و گناهانی بزرگتر از این، چون کشتن افراد بی‌گناه، ملایمتر از این دو گناه است. </p> <p>و این نیست مگر برای اینکه فساد آن گناهان از یک نفر و یا چند نفر تجاوز نمی‌کند، و آثار شومش تنها به بعضی از ابعاد زندگانی را در بر می‌گیرد و آن عبارت است از فساد ظاهر اجتماع، و اعمال ظاهری افراد، به خلاف ربا و حکومت بی‌دینان که آثار سوئش بنیان دین را منهدم می‌سازد، و آثارش را به کلی از بین می‌برد و نظام حیات را تباه می‌سازد، و پرده‌ای بر روی فطرت انسانی می‌افکند، و حکم فطرت را ساقط می‌کند، و دین را به دست فراموشی می‌سپارد، که ان شاء اللَّه توضیح این معانی را تا اندازه‌ای خواهیم داد. </p> <p>جریان تاریخ نیز این نظریه قرآن را تصدیق کرده، و شهادت می‌دهد که امت اسلام از اوج عزت به پائین‌ترین درجه ذلت نیفتاد، و مجد و شرفش به غارت نرفت و فاقد مال و عرض و جان خود نشد، مگر وقتی که در امر دین خود سهل‌انگاری کرد، و دشمنان دین را دوست خود گرفته، زمام امر حکومت خود را به دست ایشان سپرد و کارش به جایی رسید که نه مالک مرگ خود بود، و نه مالک زندگی‌اش، نه اجازه می‌یافت تا بمیرد و نه فرصت پیدا می‌کرد تا از مواهب و نعمتهای زندگانی برخوردار گردد، لذا دین از میان مسلمانان رخت بر بست، و فضائل نفسانی از میان آنان کوچ نمود. </p> <p>رباخواران به جمع کردن اموال و انباشتن ثروت پرداختند و در راه به دست آوردن جاه و مقام با یکدیگر مسابقه گذاشتند، و همین باعث به راه افتادن جنگهای جهانی شد، و جمعیت دنیا به دو دسته تقسیم گردیده و رو بروی هم ایستادند، یک طرف ثروتمندان مرفه، و طرف<code class="page" rel="2,629"/> دیگر استثمار شدگان بدبختی که همه چیزشان به غارت رفته بود، و این جنگهای جهانی بلائی شد که کوه‌ها را از جای کند، و زلزله در زمین افکند انسانیت را تهدید به فنا کرد، و دنیا را به ویرانه‌ای تبدیل نمود، <span class="aya" rel="30_10" data-words="1-6">ثم کان عاقبة الذین أساؤا السوای</span> آری عاقبت کسانی که بد کردند همان بدی بود. </p> <p>و به زودی ان شاء اللَّه برای خواننده روشن خواهد شد که آنچه قرآن کریم در باب رباخواری و سرپرستی دشمنان دین فرموده‌از پیشگویی‌های قرآن است. </p> <h3> <span class="title" rel="2_275 2_276 2_277 2_278 2_279 2_280 2_281">معنای <em>مخبط</em> شدن انسان و منحرف شدن او از راه مستقیم و نظام عقلایی زندگی</span> </h3> <p> <span class="aya" rel="2_275" data-words="1-13">الذین یأکلون الربا، لا یقومون إلا کما یقوم الذی یتخبطه الشیطان من المس</span> کلمه <em>خبط</em> به معنای کج و معوج راه رفتن است، وقتی می‌گویند: <em>خبط البعیر</em>  معنایش این است که: راه رفتن این شتر غیر طبیعی و نامنظم است، انسان هم در زندگیش راهی مستقیم دارد که نباید از آن منحرف شود، چون او نیز در طریق زندگیش و بر حسب محیطی که در آن زندگی می‌کند حرکات و سکناتی دارد، که دارای نظام مخصوصی است، که آن نظام را بینش عقلایی انسان‌ها معین می‌کند، و هر فردی افعال خود را چه فردی چه اجتماعی با آن نظام تطبیق می‌دهد. </p> <p>انسان وقتی گرسنه شد تصمیم می‌گیرد تا غذا بخورد، و چون تشنه شد، در صدد نوشیدن آب بر می‌آید، برای استراحتش بستری فراهم می‌کند، و چون شهوتش طغیان کرد ازدواج می‌نماید، و چون خسته شد استراحت می‌کند، و چون گرمش شد، زیر سایه می‌رود، و برای این منظور خانه می‌سازد، و همچنین سایر حوائجی که دارد بر می‌آورد، و در معاشرتش با دیگران در برابر پاره‌ای امور خوشحال، و در برابر بعضی دیگر، گرفته خاطر می‌شود، هر وقت مقصدی داشته باشد که نیازمند به مقدماتی است، نخست مقدماتش را فراهم می‌کند، و هر هدفی را دنبال می‌کند که نیازمند به سببی است، نخست سبب آن را فراهم می‌کند. </p> <p>و همه این افعالی که در زندگیش دارد، گفتیم: ناشی از اعتقاداتی است که همه به هم مربوط، و به نحوی متحد و سازگار است و با یکدیگر تناقض ندارند، و مجموع این افعال را همان زندگی بشر می‌نامیم. </p> <p>و همانا انسان به واسطه نیرویی که در او به ودیعت نهاده شده یعنی نیرویی که با آن، خیر و شر، نافع و مضر را تشخیص می‌دهد راه صحیح زندگی را یافته است و ما سابقا در باره این نیرو، سخن گفته‌ایم. </p> <p>این وضع انسان معمولی است، اما انسانی که ممسوس شیطان شده، یعنی شیطان با او تماس گرفته و نیروی تمیز او را مختل ساخته، نمی‌تواند خوب و بد، نافع و مضر و خیر و شر را از<code class="page" rel="2,630"/> یکدیگر تمیز دهد و حکم هر یک از این موارد را در طرف مقابل آن جاری می‌سازد،  مثلا به جای اینکه خیر و نافع و خوب را بستاید، زشتی‌ها و شرور و مضرات را می‌ستاید، و یا به جای اینکه دیگران را به سوی کارهای خیر و مفید دعوت کند به سوی شرور می‌خواند و این به آن جهت نیست که معنای خوبی و خیر و نافع را فراموش کرده و نمی‌داند خوب و بد کدام است، برای اینکه هر چه باشد انسان است، و اراده و شعور دارد و محال است که از انسان، افعال غیر انسانی سر بزند بلکه از این جهت است که زشتی را زیبایی و حسن را قبح و خیر و نافع را شر و مضر می‌بیند، پس او در تطبیق احکام و تعیین موارد، دچار خبط و اشتباه شده است. </p> <p>و چنین انسان مخبط، در عین اینکه مخبط است اینطور نیست که همیشه عمل غیر عادی را نمی‌بیند، برای اینکه لازمه این فرض، آن است که صاحب آراء، و افکاری منظم باشد، عادی و غیر عادی را تشخیص بدهد، و مانند مستان مخمور که درخت سرو را نی و نی را سرو می‌بیند، این را به جای آن و آن را به جای این بگیرد، بلکه عادی و غیر عادی برای او بهم مخلوط شده، نمی‌تواند این را از آن تشخیص دهد، عادی آن عملی است که او عادی بداند، و غیر عادی آن عملی است که او غیر عادی تشخیص دهد، پس در نظر او عادی و غیر عادی یکی است، اگر او عملی را کرد عادی است، و گرنه غیر عادی، عینا مانند شتری که در راه رفتن می‌لنگد، او در عین اینکه خلاف عادی راه می‌رود، عادی را مثل خلاف عادت می‌پندارد، بدون اینکه این در نظرش بر آن مزیتی داشته باشد، پس او هیچوقت مشتاق آن نیست که از خلاف عادت به حال عادی برگردد دقت فرمائید. </p> <h3> <span class="title" rel="2_275 2_276 2_277 2_278 2_279 2_280 2_281">توضیح اینکه ربا خواری، مخبط و خارج از نظام صحیح زندگی است</span> </h3> <p> وضع ربا خوار عینا همین طور است، چون او چیزی برای مدتی به دیگری می‌دهد، و در عوض همان را با مقداری زیادتر می‌گیرد، و این عمل بر خلاف فطرت آدمی است، چون فطرت که پایه و اساس زندگانی اجتماعی بشر را تشکیل می‌دهدحکم می‌کند که آنچه را که آدمی دارد و از آن بی‌نیاز است با آنچه که دیگران دارند و او به آن نیازمند است معاوضه کند آن مقدار، که از مال خود می‌دهد به همان مقدار از مال دیگران گرفته جای خالی را پر کند، نه بیشتر بگیرد و نه کمتر و اما اینکه مالی را بدهد، و عینا همان را بگیرد با چیزی زائد از دو جهت غلط است، اول اینکه مبادله‌ای صورت نگرفته، دیگر اینکه زیادی گرفته، و این، حکم فطرت و اساس اجتماع را تباه می‌سازد، برای اینکه از طرف ربا خوار، منجر به اختلاس و ربودن اموال بدهکاران می‌شود و از طرف بدهکاران، منتهی به تهی دستی و جمع شدن اموالشان در دست ربا خوار می‌گردد، پس ربا خواری عبارت است از کاهش یافتن بنیه مالی یک عده، و ضمیمه شدن<code class="page" rel="2,631"/> اموال آنان به اموال رباخوار. </p> <p>این کاهش و نقصان، از یک طرف، و تکاثر اموال از طرف دیگر، نیز منجر به این می‌شود که به مرور زمان و روز به روز خرج بدهکار و مصرف او بیشتر می‌شود، و با زیاد شدن احتیاج و مصرف، و نبودن درآمدی که آن را جبران کند روز به روز خرج بیشتر می‌شود، و ربا نیز تصاعد می‌یابد و این تصاعد از یک طرف، و نبودن جبران از طرف دیگر، زندگی بدهکار را منهدم می‌سازد. </p> <h3> <span class="title" rel="2_275 2_276 2_277 2_278 2_279 2_280 2_281">استدلالی قوی و بجا علیه ربا خواران با استفاده از سخن خودشان، در آیه شریفه</span> </h3> <p> و این خود خبطی است که رباخوار مبتلای به آن است، مانند خبطی که جن زده مبتلای به آن است، برای اینکه معاملات ربوی او را در آخر دچار این خبط می‌کند، که فرقی میان معامله مشروع یعنی خرید و فروش، و معامله نامشروع یعنی ربا نگذارد، و وقتی به او بگویند: دست از ربا بردار و به خرید و فروش بپرداز، بگوید: چه فرق هست میان ربا و بیع و چه مزیتی بیع بر ربا دارد تا من ربا را ترک کنم، و به خرید و فروش بپردازم، و لذا خدای تعالی به همین سخن رباخواران که چه فرق هست میان بیع و ربا استدلال بر خبط آنان کرده است. </p> <p>و این استدلالی است قوی و بجا، برای اینکه ربا تعادل و موازنه ثروت را در جامعه به هم می‌زند، و آن نظامی را که فطرت الهی به آن، راهنمایی می‌کند و باید در جامعه حاکم باشد، مختل می‌سازد. </p> <p>از این بیان پنج نکته روشن می‌گردد: </p><h3> <span class="title" rel="2_275">پنج نکته در آیه: <span class="aya" rel="2_275" data-words="1-3">الذین یأکلون الربا</span>... </span> </h3> <p> نکته اول اینکه: مراد از قیام در جمله <span class="aya" rel="2_275" data-words="4-8">لا یقومون إلا کما یقوم</span>... مسلط بودن بر زندگی و بر امر معیشت است، چون این معنا هم یکی از معانی قیام است، که در استعمالات اهل زبان معنایی مشهور و شایع است و در قرآن کریم در موارد متعددی آمده از آن جمله موارد زیر است: <span class="aya" rel="57_25" data-words="11-13">لیقوم الناس بالقسط</span> تا جامعه، بر مبنای عدل استوار شود.<span class="footnote" rel="1" title="سوره حدید آیه ۲۵">*</span> <span class="aya" rel="30_25" data-words="4-9">أن تقوم السماء و الأرض بأمره</span> اینکه آسمان و زمین به امر او استوار شود.<span class="footnote" rel="2" title="سوره روم آیه ۲۵">*</span> <span class="aya" rel="4_127" data-words="32-36">و أن تقوموا للیتامی بالقسط</span> تا در باره ایتام به عدل قیام کنید.<span class="footnote" rel="3" title="سوره نساء آیه ۱۲۶">*</span>       <code class="page" rel="2,632"/> و اما قیام به معنای ایستادن که مقابل نشستن است بدون شک مناسب با مورد آیه نیست و آیه شریفه با آن، معنای درستی نمی‌دهد. </p> <p>نکته دوم اینکه: مراد از خبط ناشی از مس شیطان ، حرکات نامنظم جن‌زدگان در حال بیهوشی و یا بعد از آن نیست، و مفسرینی که کلمه نامبرده را به این معنا گرفته‌اند اشتباه کرده‌اند، زیرا این معنا با هدف آیه سازگار نیست، چون غرض آیه این است اعتقاد رباخوار را در اینکه فرقی میان بیع و ربا نیست بفهماند و عمل او را که بر اساس این اعتقاد انجام می‌دهد تخطئه کند، و حاصلش این است که افعال رباخوار، افعال اختیاری است که از اعتقادی غلط سر می‌زند، و این چه ربطی به جست و خیزهای یک شخص مصروع و غش کرده دارد، پس برگشت معنای آیه به همان بیانی است که ما کردیم و گفتیم: مراد این است که رفتار رباخوار در مورد امر معاش و زندگی به رفتار جن زده و دیوانه‌ای می‌ماند که خوب را از بد تمیز نمی‌دهد. </p> <p>نکته سوم اینکه: تشبیهی که در آیه شده، و رباخوار را به کسی تشبیه کرده که در اثر مس شیطان دیوانه شده، خالی از این اشعار نیست که چنین چیزی یعنی دیوانه شدن در اثر مس شیطان امری است ممکن، چون هر چند آیه شریفه دلالت ندارد که همه دیوانگان در اثر مس شیطان دیوانه شده‌اند، ولی اینقدر دلالت دارد که بعضی از جنونها در اثر مس شیطان رخ می‌دهد. </p> <h3> <span class="title" rel="2_275 2_276 2_277 2_278 2_279 2_280 2_281">آیه شریفه دلالت دارد بر اینکه بعضی از دیوانگی‌ها در اثر مس شیطان رخ می‌دهد</span> </h3> <p> مطلب دیگری که از این آیه استفاده می‌شود این است که هر چند دلالت ندارد بر اینکه مس نامبرده به وسیله خود ابلیس انجام می‌شود چون کلمه شیطان به معنای ابلیس نیست، بلکه به معنای شرور است، چه از جن باشد و چه از انس، و لیکن این مقدار دلالت دارد که بعضی از دیوانگی‌ها در اثر مس جن که ابلیس هم فردی از جن است، رخ می‌دهد. </p> <h3> <span class="title" rel="2_275 2_276 2_277 2_278 2_279 2_280 2_281">سخن بعضی از مفسرین مبنی بر عدم امکان دیوانه شدن با مس شیطان</span> </h3> <p> با این بیان بطلان گفتار بعضی از مفسرین که ذیلا از نظر خواننده می‌گذرد روشن می‌شود، که گفته است: تشبیهی که در آیه شریفه آمده از باب: چون که با کودک سر و کارت فتاد می‌باشد، زیرا مردم عقیده‌ای فاسد دارند و آن این است که دیوانگان در اثر آزار جن، دیوانه می‌شوند و چنین گفتاری از قرآن کریم هیچ عیبی ندارد، برای اینکه صرفا خواسته است رباخوار را تشبیه به جن‌زده کند. </p> <p>و اما اینکه جن‌زدگی اعتقاد درستی است یا نادرست، آیه از آن ساکت است، پس حقیقت معنای آیه این است که رفتار این رباخواران، همانند رفتار دیوانگانی است که شما مردم معتقدید در اثر آزار جن دیوانه شده‌اند، و اما آیا این اعتقاد درست است یا نادرست؟ باید گفت: اعتقادی است نادرست، و غیر ممکن، برای اینکه خدای تعالی عادل‌تر از آن است که<code class="page" rel="2,633"/> شیطان را بر عقل بنده مؤمنش مسلط فرماید. </p> <h3> <span class="title" rel="2_275 2_276 2_277 2_278 2_279 2_280 2_281">بیان نادرستی آن سخن و رد دلائل آن</span> </h3> <p> وجه نادرستی این سخن این است که همانطور که خدای تعالی عادل‌تر از آن است، بزرگتر از این هم هست که گفتار خود را مستند به یک عقیده کودکانه باطل کند، و لو از باب آن مثل معروف باشد، مگر اینکه بعد از استناد و تشبیه بطلان آن عقیده را هم بیان کند، و دارنده چنان عقیده‌ای را تخطئه نماید، چون خودش در کلام مجیدش فرموده: <span class="aya" rel="41_42" data-words="1-10">لا یأتیه الباطل من بین یدیه و لا من خلفه</span> -باطل نه در عصر نزول به آن راه دارد، و نه در اعصار بعد<span class="footnote" rel="1" title="سوره فصلت آیه ۴۲">*</span>. </p> <p>و نیز فرموده: <span class="aya" rel="86_13-14" data-words="1-7">إنه لقول فصل، و ما هو بالهزل</span> -به یقین قرآن معیار جدا سازی حق از باطل است، نه شوخی .<span class="footnote" rel="2" title="سوره طارق آیه ۱۴">*</span> و اما اینکه گفت: تصرف شیطان در عقل بشر و تباه ساختن عقل او به وسیله شیطان از عدل خدا به دور است، در پاسخ می‌گوئیم این اشکال عینا به خود او متوجه می‌شود، که تباهی عقل را مستند به عوامل طبیعی می‌داند، چون این نیز بالآخره به خدا منتهی می‌شود، و خدا این رابطه تضاد را میان عقل و آن عوامل قرار داده، و اما اینکه چرا قرار داده؟ هر پاسخی که شما از این اشکال بدهید، پاسخ از اشکال خودتان نیز خواهد بود. </p> <p>علاوه بر اینکه اشکال در این نیست که چرا خدای تعالی عقل آدمی را باطل می‌کند، چون وقتی عقل نبود تکلیف هم مرتفع می‌شود، و موضوع تکلیف منتفی می‌گردد، اشکال در این است که با بقای عقل به حال خود، ادراک عقلی از مجرای حق بیرون رفته و از راه صحیح منحرف گردد، مثلا یک انسان عاقل به خاطر دخل و تصرف شیطان‌خوب را زشت و زشت را زیبا ببیند، و یا حق را باطل و باطل را حق بپندارد، این است آن چیزی که نمی‌شود به خدا نسبت داد. </p> <p>و اما از بین رفتن عقل یعنی نیروی تشخیص و منتفی شدن تکلیف به دنبال تباهی آن، این هیچ اشکالی ندارد،  نظیر نابینا شدن و بی‌دندان شدن و بیمار گشتن که همه اینها مستند به طبیعت و یا به شیطان و در آخر هم مستند به خدا است. </p> <p>از این هم که بگذریم نسبت دادن جنون دیوانگان به شیطان، بطور استقلال و بدون واسطه نیست، بلکه شیطان اگر کسی را دیوانه می‌کند به وسیله اسباب طبیعی است مثلا اختلالی در اعصاب او پدید می‌آورد، و یا آفتی به مغز او وارد می‌کند، هم چنان که فرشتگان که     <code class="page" rel="2,634"/> کرامات انبیا و اولیا مستند به ایشان است، اسباب طبیعی را واسطه قرار می‌دهند، و نظیر این معنا در داستانی که قرآن کریم از <em>ایوب</em> ع حکایت کرده آمده، عرضه می‌دارد: <span class="aya" rel="38_41" data-words="5-13">إذ نادی ربه أنی مسنی الشیطان بنصب و عذاب</span> -پروردگارا شیطان با گرفتاریها و عذابی مرا مس کرد<span class="footnote" rel="1" title="سوره ص آیه ۴۱">*</span>. </p> <p>و نیز عرضه می‌دارد: <span class="aya" rel="21_83" data-words="6-12">أنی مسنی الضر و أنت أرحم الراحمین</span> -پروردگارا بیماری مرا مس نموده، و تو ارحم الراحمینی<span class="footnote" rel="2" title="سوره انبیاء آیه ۸۳">*</span>. </p> <p>از یک طرف می‌گوید شیطان با من مس کرده، و از یک طرف این مس را به خود بیماری نسبت می‌دهد، با اینکه مرض، اسبابی طبیعی دارد. </p> <p>و این اشکال و امثال آن از افکاری مادی منشا می‌گیرد، که به ذهن عده‌ای از دانشمندان رخنه یافته، بطوری که خود آنان توجهی به این رخنه‌گری ندارند، چون مادیین وقتی شنیدند که خداپرستان حوادث را به خدای سبحان نسبت می‌دهند، و یا عامل پاره‌ای از حوادث را به روح یا فرشته و یا شیطان می‌دانند، دچار یک اشتباه شدند، و آن این است که گمان کردند خداپرستان منکر علل طبیعی شده و همه آثار را از ما ورای طبیعت می‌دانند، و خلاصه ما ورای طبیعت را جانشین طبیعت کرده‌اند، و غفلت کردند از اینکه خداپرستان، هم خدا را مؤثر میدانند، و هم عوامل طبیعت را، و اگر حوادث را به هر دو منشا نسبت میدهند، نسبت به هر یک در طول دیگری است، نه در عرض آن ساده‌تر بگویم اگر می‌گویند فلان حادثه کار خدا است، و نیز می‌گویند کار فلان عامل طبیعی است، این دو فاعل خدا و طبیعت را دو فاعل طولی می‌دانند، نه عرضی، مثل شما که نوشتن را هم به سر قلم نسبت دهید، و هم به قلم، و هم به انگشتان نویسنده، و هم به دست او، و هم به خود او، و درست هم نسبت داده‌اید. <em>مترجم</em> و این مطلب مکرر در این تفسیر خاطر نشان شده است. </p> <h3> <span class="title" rel="2_275 2_276 2_277 2_278 2_279 2_280 2_281">نادرستی گفته برخی از مفسرین که گفته‌اند تشبیه ربا خوار به جن زده بیان حال ربا خواران در روز قیامت است</span> </h3> <p> نکته پنجم: که از بیان ما روشن می‌شود فساد گفتار بعضی از مفسرین است، که گفته‌اند: منظور از تشبیه رباخوار به جن‌زده، بیان حال رباخواران در روز قیامت است، می‌خواهد بفرماید: رباخواران به زودی در روز قیامت سر از قبر بر می‌دارند، در حالی که چون افراد غشی و مبتلا به جنون هستند هم چنان که در روایت هم چنین آمده وجه فساد این تفسیر این است که با ظاهر آیه سازگار نیست، البته به آن بیانی که ما برای آیه کردیم، روایتی هم     <code class="page" rel="2,635"/> نمی‌خواهد و نمی‌تواند به آیه ظهوری بدهد که خود آیه آن ظهوری ندارد، بلکه روایت می‌خواهد در مقابل قرآن که وضع دنیایی رباخواران را بیان کرده، وضع آخرتی آنان را هم بیان کند. </p> <h3> <span class="title" rel="2_275 2_276 2_277 2_278 2_279 2_280 2_281">سخن صاحب المنار در رد نظر آن مفسران</span> </h3> <p> تفسیر المنار در ذیل آیه <span class="aya" rel="2_275" data-words="1-5">الذین یأکلون الربا لا یقومون...</span> می‌گوید.<span class="footnote" rel="1" title="تفسیر المنار ج ۱ ص ۹۴">*</span> ابن عطیه در تفسیر خود گفته: منظور از این عبارت: تشبیه رباخوار در دنیا به کسی است که در اثر عارضه غش از حال طبیعی خارج شده، هم چنان که خود غشی را هم که حرکاتی غیر طبیعی دارد تشبیه به جن زده کرده و می‌گویند: فلانی جن زده شده. </p> <p>آن گاه می‌گوید: آنچه از آیه به ذهن می‌رسد همین معنایی است که ابن عطیه گفته: لیکن بیشتر مفسرین نظریه‌ای بر خلاف آن دارند، و گفته‌اند: مراد از <em>قیام</em> برخاستن از قبر در قیامت است، و خدای سبحان این را برای رباخواران در قیامت علامت قرار داده که وقتی از قبر برمی‌خیزند چون افراد غشی برخیزند. </p> <p>این مطلب را محدثین از ابن عباس و ابن مسعود نقل کرده‌اند، بلکه طبرانی هم این قسمت‌از حدیث را از عوف بن مالک بدون اینکه سند را به صحابه برساند نقل کرده که رسول خدا ص فرمود: از گناهی که نابخشودنی است دوری کن، و آن عبارت است از غلول خیانت، که هر کس به هر مقداری خیانت کند روز قیامت او را با خیانتش می‌آورند، و زنهار!بپرهیز از رباخواری، که خورنده ربا در قیامت دیوانه و مخبط محشور می‌شود. </p> <p>آن گاه می‌گوید: آنچه از آیه به ذهن هر کسی می‌رسد همان است که ابن عطیه گفته، چون هر جا کلمه <em>قیام</em> ذکر شود معنای معروف <em>برخاستن</em> به ذهن خطور می‌کند که آن نیز به دو معنا است، یکی ایستادن و یکی قبول تصدی یک عمل، و در آیه شریفه هیچ دلیلی که دلالت کند بر اینکه مراد، سر از قبر برداشتن است، وجود ندارد، و روایاتی که می‌گوید راجع به قیامت است خالی از اشکال نیستند، و وحی قطعی هم نیست که نتوان ردش نمود، و بعضی از آنها هم که سندش به صحابه نمی‌رسد، نمی‌تواند مفسر آیه باشد. </p> <p>دلیل اینکه این روایات قابل اعتماد نیست این است که احدی آیه را به غیر آن معنایی که ابن عطیه گفته بود تفسیر نمی‌کرد، بله!اشخاصی چنین تفسیر کرده‌اند، که صحت گفتارشان حتی برای خودشان هم مسلم نشده است. </p> <p>صاحب المنار سپس اضافه کرده که بازرگانان حدیث که کارشان جعل روایت است، برای تایید روایات جعلی خود به ظاهر بعضی آیات تمسک می‌کنند، بعد که مواجه با اشکال   <code class="page" rel="2,636"/> می‌شوند، روایتی دیگر جعل می‌کنند تا با آن آیه نامبرده را تفسیر کنند و بهمین جهت در روایاتی که در تفسیر قرآن وارد شده، روایت صحیح خیلی کم است.<span class="footnote" rel="1" title="تفسیر المنار ج ۳ ص ۹۴">*</span> </p><h3> <span class="title" rel="2_275 2_276 2_277 2_278 2_279 2_280 2_281">به خطا رفتن صاحب المنار در بیان معنای تشبیهی که در آیه شده است</span> </h3> <p> و در تخطئه صاحبان آن تفسیر خوب از عهده برآمده، ولی خودش در بیان معنای تشبیهی که در آیه شده خطا رفته، می‌گوید آنچه ابن عطیه گفته، در جای خود مطلبی روشن است برای اینکه رباخواران کسانی هستند که مال دنیا آنها را فریفته و خود باخته‌شان کرده، به حدی که مال را می‌پرستند، و در جمع‌آوری آن جان می‌کند، و مال را هدف می‌دانند نه وسیله، و برای به دست آوردن آن تمامی کسب و کارهای معمولی را رها کرده و از راه غیر طبیعی کسب می‌کنند، و دلهایشان از آن حالت اعتدالی که بیشتر مردم دارند خارج شده، این بی‌اعتدالی از همه حرکات و معاملاتشان کاملا هویدا است هم چنان که این دلدادگی در حرکات معتادین به عمل قمار کاملا به چشم می‌خورد و می‌بینی که در کار خود آن قدر نشاط دارند و آن قدر غرق در کار خویشند که توجه ندارند چگونه دچار سبک‌سری و سفاهت شده و حرکات غیر منظمی انجام می‌دهند که همین حرکات نامنظم و دیوانه‌وار وجه تشبیه رباخوار به دیوانگان است، چون کلمه <em>تخبط</em> از ماده <em>خبط</em> است، که عبارت است از نوعی نامنظم بودن، مانند خبط عشواء شتر کور این بود گفتار صاحب المنار در معنای تشبیهی که در آیه شریفه آمده است. </p> <p>و وجه نادرستی گفتارش این است که هر چند خروج رباخوار و قمارباز از اعتدال و انتظام عمل، حرف درستی است لیکن معلول ربا خوردن به تنهایی نیست و مقصود آیه هم از تشبیه این نیست. </p> <p>اما اینکه گفتیم: معلول ربا خوردن نیست برای اینکه علت عدم اعتدال رباخوار و حرکات دیوانه‌وارش بریدن از خدا و بندگی او و هدف قرار دادن لذائذ مادی است، از آنجایی که هدف و همت خود را لذائذ مادی قرار داده، و علم و درک خود را به هدفی والاتر از آن متوجه نساخته است و نتیجه‌اش این شد که عفت دینی و وقار نفسانی را از دست بدهد و چون لذائذ مادی هر چند که اندک باشد در آنان اثر می‌گذارد لذا حرکاتشان مضطرب و ناموزون است حال چه اینکه اینگونه افراد ربا بخورند و چه نخورند پس حالات نامبرده ربطی به رباخواری ندارد. </p> <p>و اما اینکه گفتیم: مقصود آیه هم از تشبیه، این نیست برای این بود که احتجاج و   <code class="page" rel="2,637"/> استدلالی که در آیه شریفه آمده تا ثابت کند رباخواران دچار خبطند، با تشبیه نامبرده نمی‌سازد برای اینکه خدای سبحان دلیل خبط آنان در رفتارشان را این دانسته که می‌گویند: خرید و فروش هم مثل ربا است و اگر مقصود تشبیه به آن جهت بودجا داشت به همان اختلال و ناموزونی حرکات استدلال فرموده باشد. پس وجه همان است که ما بیان کردیم. </p> <h3> <span class="title" rel="2_275">وجه تشبیه بیع به ربا، نه بالعکس، در سخن ربا خواران: <span class="aya" rel="2_275" data-words="16-20">قالوا إنما البیع مثل الربا</span> </span> </h3> <p> <span class="aya" rel="2_275" data-words="14-20">ذلک بأنهم قالوا إنما البیع مثل الربا</span> در سابق گفتیم که چرا خرید و فروش را تشبیه به ربا کرد و ربا را تشبیه به خرید و فروش نکرد و وعده دادیم که بیشتر توضیح دهیم. </p> <p>توضیح: این است که رباخوار مبتلای به خبط و اختلال، حالتی خارج از حالت عادی و سالم دارد برای او آنچه در نزد عقلا زشت و منکر است مفهومی ندارد، برای او زشت و زیبا، عمل معروف و منکر، یکی است و وقتی یک انسان عاقل به رباخوار می‌گوید به جای رباخواری به خرید و فروش بپردازد در حقیقت حرف تازه‌ای زده که باید اثباتش کند و لذا او اگر بخواهد جواب بدهد قهرا باید بگوید از نظر من آنچه را که تو می‌گویی <em>از ربا بهتر است</em> با ربا هیچ فرقی ندارد چون اگر به عکس این بگوید یعنی بگوید: ربا در نظر من با خرید و فروش یکی است، آنچه مرا از آن نهی می‌کنی، با آنچه که مرا به آن امر می‌کنی یکی است مردی عاقل خواهد بود و ادراکش مختل نخواهد شد، چون معنای این کلامش این می‌شود که من قبول دارم آنچه که مرا به آن امر می‌کنی مزیتی دارد لیکن به نظر من آنچه هم که مرا از آن نهی می‌کنی مزیتی دیگر دارد و نمی‌خواهد مزیت را به کلی انکار کند و مانند دیوانگان بگوید: اصلا مزیتی در خرید و فروش و ربا نمی‌بینم و رباخوار همین را می‌گوید او به خاطر خبطی که در درونش دارد می‌گوید: خرید و فروش هم مثل ربا است و اگر بگوید ربا هم مانند خرید و فروش است در حقیقت شریعت خدایی را انکار کرده، نه اینکه چون جن زده‌ها سخن پرت و بی معنی گفته باشد. </p> <p>و ظاهرا جمله: <span class="aya" rel="2_275" data-words="14-20">ذلک بأنهم قالوا إنما البیع مثل الربا</span> حکایت حال رباخواران است نه اینکه چنین سخنی را گفته باشند و اینگونه تعبیرات،  حال اشخاص به لسان قال حکایت کردن معروف و بین مردم متداول است. </p> <p>با این بیان فساد گفتار بعضی از مفسرین روشن می‌شود که گفته‌اند، منظور رباخواران از اینکه گفتند: خرید و فروش هم مثل ربا است و نگفتند ربا هم نظیر خرید و فروش است، مبالغه در درستی و صحت ربا است چون ربا را اصل و خرید و فروش را فرع گرفته‌اند، نظیر کلام شاعر که گفته: <span class="poem">و مهمه مغبرة ارجاؤه‌ / کان لون ارضه سماؤه</span>، یعنی: بیابانی که<code class="page" rel="2,638"/> غبار آن را فرا گرفته گویی زمینش به رنگ آسمانش در آمده است. و منظور این بوده که گویی آسمانش از شدت غبار به رنگ زمینش در آمده است. </p> <p>و فساد گفتار بعضی دیگر نیز روشن می‌شود که گفته‌اند: احتمال می‌رود که عبارت، مقلوب و پس و پیش نبوده و معنای جمله چنین باشد که رباخواران منطقشان این بوده: اگر خرید و فروش حلال است برای این حلال است که راه کسب معیشت است ، و این علت در بیع موهوم و خیالی است چون نفع خرید و فروش صد در صد نیست و بعضی از خرید و فروش‌ها ضرر هم دارد ولی در ربا صد در صد نفع است و وجه این دو تفسیر از آنچه گذشت روشن می‌شود. </p> <p> <span class="aya" rel="2_275" data-words="21-27">و أحل الله البیع و حرم الربا</span> جمله‌ای است مستانفه و از نو، البته در صورتی جمله‌ای است از نو که به خاطر نبودن کلمه قد در آغاز آن جمله حالیه نباشد چون جمله‌ای که با فعل ماضی شروع می‌شود اگر حالیه باشد واجب است کلمه قد بر سر آن فعل در آمده باشد مثل اینکه می‌گوئیم:  جاءنی زید و قد ضرب عمروا  زید نزد من آمد، در حالی که عمرو را زده بود و جمله مورد بحث بخاطر اینکه این کلمه را بر سر ندارد نمی‌تواند حالیه باشد. </p> <p>علاوه بر اینکه حال بودن آن با معنایی که اول گفتار افاده می‌کند نمی‌سازد، چون حال عبارت است از مقید کردن زمان صاحب حال و ظرف تحقق آن و اگر این جمله حال باشد معنای کلام چنین می‌شود: خبطی که رباخواران با گفتن: <span class="aya" rel="2_275" data-words="17-20">إنما البیع مثلالربا</span> مرتکب شدند در حالی بود که خدا خرید و فروش را حلال و ربا را حرام کرده بود و این معنا درست خلاف آن معنایی است که آیه شریفه در مقام بیان آن است چون آیه می‌فرماید: رباخواران خطا کارند چه قبل از آمدن قانون حرمت ربا و چه بعد از آن و به این جهت نیز نمی‌توانیم جمله نامبرده را حالیه بگیریم و همانطور که گفتیم مستانفه است. </p> <p>و این جمله مستانفه، به آن بیانی که گذشت در مقام تشریع ابتدایی حرمت ربا نیست چون در آنجا گفتیم: این آیات ظهور در این دارد که قبلا ربا حرام شده بوده و در سوره آل عمران فرموده بود: <span class="aya" rel="3_130" data-words="1-14">یا أیها الذین آمنوا لا تأکلوا الربوا أضعافا مضاعفة و اتقوا الله لعلکم تفلحون</span><span class="footnote" rel="1" title="سوره آل عمران آیه ۱۳۰">*</span> و آیات مورد بحث و مخصوصا جمله‌ <span class="aya" rel="2_275" data-words="21-27">و أحل الله البیع و حرم الربا</span> دلالت بر انشاء حکم ندارد بلکه دلالت بر اخبار دارد، نمی‌خواهد بفرماید از الان ربا حرام شد بلکه می‌فرماید: قبلا ربا را حرام   <code class="page" rel="2,639"/> کرده، خواهی پرسید، با اینکه قبلا حرام شده بوده دیگر چه حاجتی به آوردن این جمله بود در جواب می‌گوئیم خواست تا با آوردن این جمله زمینه را برای جمله: <span class="aya" rel="2_275" data-words="28-32">فمن جاءه موعظة من ربه</span>... فراهم سازد این آن نکاتی است که از سیاق و محتوای آیه به نظر می‌رسد. </p> <p>ولی بعضی از مفسرین گفته‌اند جمله: <span class="aya" rel="2_275" data-words="21-27">و أحل الله البیع و حرم الربا</span> می‌خواهد کلام رباخواران را باطل کند که گفتند: بیع هم مثل ربا است و معنایش این است که اگر گفتار رباخواران درست بود باید حکم ربا و خرید و فروش نزد خدای احکم الحاکمین مختلف نبوده باشد با اینکه می‌بینیم حکم او در این مورد مختلف است، یکی را حرام و یکی دیگر را حلال کرده است. </p> <p>اشکالی که بر این تفسیر وارد است این است که هر چند در جای خود سخن درستی است لیکن با لفظ آیه منطبق نیست چون بنا بر آن جمله <span class="aya" rel="2_275" data-words="21-24">و أحل الله البیع</span>... حالیه می‌شود با اینکه ما ثابت کردیم که حالیه نیست. </p> <p>و از این وجه ضعیف‌تر وجهی است که بعضی دیگر گفته‌اند که معنای آیه این است: زیادی و فائده بیع مانند زیادی ربا نیست چون من بیع را حلال و ربا را حرام کرده‌ام امر هم امر من و خلق، خلق من است این من هستم که در خلق خود به هر چه بخواهم حکم می‌کنم و به آنچه اراده کرده باشم فرمان می‌دهم احدی از خلق مرا نرسد، که در حکم من اعتراض کند. </p> <p>اشکال این وجه نیز همان اشکال وجه قبلی است این نیز جمله را حالیه گرفته، در حالی که مستانفه است علاوه بر اینکه این وقتی درست است که ما قائل به تبعیت احکام از مصالح و مفاسد نبوده و ارتباط سببیت و مسببیت را منکر باشیم و به عبارتی دیگر علت و معلولیت در بین اشیاء را انکار نموده، همه چیز را مستقیما و بدون واسطه مستند به خدا کنیم و ما نمی‌توانیم این نظریه را بپذیریم زیرا بطلان آن بدیهی و روشن است علاوه بر اینکه خلاف روش قرآن کریم می‌باشد چون رسم و روش قرآن این است که احکام و شرایع خود را به مصالح خصوصی یا عمومی تعلیل کند از اینهم که بگذریم در ضمن خود این آیات فرموده: <span class="aya" rel="2_278" data-words="7-15">و ذروا ما بقی من الربا إن کنتم مؤمنین...</span>  </p><h3> <span class="title" rel="2_275 2_276 2_277 2_278 2_279 2_280 2_281">حرمت ربا و حلیت بیع و سایر احکام الهی تابع مصالح و مفاسد می‌باشد</span> </h3> <p> و نیز فرموده: <span class="aya" rel="2_272" data-words="32-33">لا تظلمون</span>... <em>و باز فرموده: </em> <span class="aya" rel="2_275" data-words="1-3">الذین یأکلون الربا...</span> <span class="aya" rel="2_275" data-words="17-20">إنما البیع مثل الربا</span> و همه اینها دلالت می‌کند بر اینکه حرام بودن ربا و حلال بودن بیع علت دارد، و اگر بیع حلال شده برای این بوده که بر طبق سنت فطرت و خلقت است و اگر ربا حرام شده علتش این بوده که از روش صحیح زندگی خارج است و منافی با ایمان به خدا و ناسازگار با آن است و نیز یکی از مصادیق ظلم است. <code class="page" rel="2,640"/> </p><h3> <span class="title" rel="2_275">جمله: <span class="aya" rel="2_275" data-words="28-32">فمن جاءه موعظة من ربه...</span> در باره همه اعمال زشت قبل از ایمان و توبه است و شامل همه مسلمین در تمام اعصار می‌باشد</span> </h3> <p>  <span class="aya" rel="2_275" data-words="28-32">فمن جاءه موعظة من ربه</span>...  این جمله که حرف <em>فاء</em> در اولش آمده تفریع و نتیجه‌گیری از جمله: <span class="aya" rel="2_275" data-words="22-24">أحل الله البیع</span>... است و مفهوم آن مقید و مخصوص به ربا و رباخواران نیست بلکه حکمی است کلی که در موردی جزئی به کار رفته تا دلالت کند بر اینکه آن مورد جزئی یکی از مصادیق و نمونه‌های حکم کلی است و حکم نامبرده شامل آن مورد نیز می‌شود و معنایش این است که آنچه ما در باره ربا گفتیم، موعظه‌ای بود که از ناحیه پروردگارتان آمده و بطور کلی هر کس از ناحیه پروردگارش موعظتی برایش بیاید چنین و چنان می‌شود شما هم اگر دست از رباخواری بردارید، گناه آنچه تا کنون کرده‌اید بخشوده می‌شود و امر شما با خدا است. </p> <p>از اینجا روشن می‌شود که مراد از آمدن موعظه خبردار شدن از حکمی است که خدای تعالی تشریع کرده و منظور از <em>انتهاء</em> در آیه، توبه و ترک عملی است که از آن نهی شده تا بنده از آن کار، دست بردارد و منظور از اینکه فرمود: <span class="aya" rel="2_275" data-words="34-36">فله ما سلف</span>. این است که حکم حرمت، شامل رباخواریهای قبل از آمدن قانون حرمت ربا، نیست و منظور از اینکه فرمود: <span class="aya" rel="2_275" data-words="37-40">و أمره إلی الله</span> این است که افرادی که قبل از نزول آیه، مبتلا به رباخواری بوده‌اند، آن عذاب ابدی که از ذیل آیه، یعنی جمله <span class="aya" rel="2_275" data-words="41-46">و من عاد فأولئک أصحاب النار</span>... بدست می‌آید، برایشان نیست. </p> <p>بلکه از آنچه که تا کنون از راه ربا به دست آورده‌اند، می‌توانند بهره‌مند گردند. </p> <p>و امرشان به دست خدا است، چه بسا ممکن است خدا رهایشان سازد و در بعضی احکام آزادشان بگذارد و چه بسا تکلیفی برایشان مقرر بدارد که با عمل به آن تکلیف، خطای قبلی خود را جبران نمایند. </p> <p>باید دانست که امر این آیه بس عجیب است برای اینکه گفتیم جمله <span class="aya" rel="2_275" data-words="28-30">فمن جاءه موعظة</span>... و تسهیل و تشدیدی که دارد حکمی کلی را بیان می‌کند و اختصاص به مورد ربا ندارد، شامل تمامی گناهان کبیره می‌شود و در باره همه آنها می‌فرماید: کسی که قبل از مسلمان شدن گناه کبیره‌ای کرده باشد در اسلام مؤاخذه نمی‌شود لیکن متاسفانه مفسرین آن را مخصوص به ربا دانسته و آن گاه پیرامون آن بحث کرده‌اند که رباهای قبل از اسلام چنین و چنان است و امرش واگذار به خدا است و کسی که در اسلام، ربا بخورد چنین و چنان می‌شود با اینکه عمومیت آیه بسیار روشن است. </p> <p>بعد از آنکه به این نکته توجه کردی کاملا برایت روشن می‌شود که جمله‌ <span class="aya" rel="2_275" data-words="34-40">فله ما سلف و أمره إلی الله</span> بیش از یک معنای مبهم افاده نمی‌کند چیزی که هست این معنای مبهم<code class="page" rel="2,641"/> در مورد هر معصیتی که در باره‌اش موعظه‌ای رسیده متعین می‌شود و معلوم است که این معنای مبهم بر حسب اختلاف آن مواعظ، مختلف می‌شود. </p> <p>پس معنای آیه شریفه این است که هر کس در اثر موعظه‌ای دست از کار زشت خود بردارد گناهان گذشته‌اش چه در باره حقوق خدا بوده یا در مورد حقوق مردم، نسبت به عین آن گناهان مؤاخذه نمی‌شود ولی چنان هم نیست که از آثار وضعی ناگوار آن گناهان به کلی رها شود، بلکه امر چنین کسی با خدا است اگر او بخواهد ممکن است وظائفی برای جبران آنچه فوت شده مقرر فرماید مثلا قضای روزه‌ها و نمازهای فوت شده را بر او واجب کند و اگر گناهان گذشته راجع به حدود است، حد را برای او واجب سازد و یا اگر مورد تعزیر و شلاق و حبس است اجرای آن احکام را در باره‌اش واجب کند و اگر حق الناس است و عین مال غصبی یا ربوی نزدش مانده باشد رد نمودن آن را به صاحبش واجب کند و اگر بخواهد او را عفو می‌کند و بعد از توبه چیزی را بر او واجب نمی‌کند هم چنان که در مورد مشرکین چنین کرده، یعنی از حق اللَّه و حق الناس‌هایی که در زمان شرک مرتکب شده بودند عفو فرموده است. </p> <p>و نیز در مورد مسلمانانی که گناهانشان تنها جنبه حق اللَّه دارد مثلاشراب می‌خورده و لهو مرتکب می‌شده و بعد توبه کرده، خدا توبه‌اش را می‌پذیرد بدون اینکه چیزی بر او واجب سازد و مواردی دیگر نظیر این دو مورد، برای اینکه جمله، <span class="aya" rel="2_275" data-words="28-33">فمن جاءه موعظة من ربه فانتهی</span>... همانطور که گفتیم مطلق است و منحصر به رباخوار نیست هم شامل او می‌شود و هم شامل کفار و مؤمنین چه مؤمنین صدر اسلام و چه دیگران از تابعین و مسلمانان اعصار بعد. </p> <h3> <span class="title" rel="2_275 2_276 2_277 2_278 2_279 2_280 2_281">معنای جمله: <em>و من عاد</em> و پاسخ به معتزله که برای ادعای جاودانگی هر مرتکب کبیره در آتش به این جمله استناد کرده‌اند</span> </h3> <p> و اما جمله: <span class="aya" rel="2_275" data-words="41-49">و من عاد فأولئک أصحاب النار هم فیها خالدون</span> به آن جهت که کلمه  <em>عود</em> در آن آمده در مقابل کلمه <em>انتهاء</em> که در جمله سابق آمده بود دلالت می‌کند بر اینکه مراد از کلمه <em>عود</em> معنایی است که با عدم انتها جمع می‌شود، در نتیجه معنای و من عاد... این است که هر کس که از کار زشت خود دست بر ندارد چنین و چنان می‌شود و این، ملازم است با اصرار بر گناه و نپذیرفتن حکم خدا که آنهم کفر به خدا و یا ارتداد درونی است هر چند که این کفر و ارتداد را به زبان نیاورند زیرا وقتی کسی به گناه قبلی خود برگردد و دست از آن برندارد حتی به این مقدار که از آن پشیمان باشد چنین کسی در حقیقت تسلیم حکم خدا نگشته و تا ابد رستگار نخواهد شد پس تردیدی که در آیه شده و فرموده: کسی که چنین کند چنان می‌شود و کسی که چنین کند چنان می‌گردد در حقیقت می‌خواهد بفرماید که: تردید در <em>تسلیم</em> حکم خدا شدن و سرپیچی از دستورات او و اصرار بر گناه <code class="page" rel="2,642"/> غالبا ناشی از عدم تسلیم است که آن هم مستلزم خلود در آتش است. </p> <p>از اینجا پاسخ یک استدلال نابجا روشن می‌گردد و آن استدلال معتزله است که گفته‌اند: آیه شریفه دلالت دارد بر اینکه هر کس گناه کبیره‌ای مرتکب شود در عذاب دوزخ جاودان خواهد بود علت نابجایی آن این است که هر چند آیه دلالت دارد بر اینکه مرتکب گناه کبیره بلکه هر کس که گناه کند در عذاب مخلد است، لیکن دلالتش منحصر در ارتکاب گناه با انکار حکم خدا است و البته چنین کسی که تسلیم حکم خدا نیست مسلمان نیست و باید همیشه در عذاب باشد. </p> <p>مفسرین در معنای جمله: <span class="aya" rel="2_275" data-words="34-36">فله ما سلف</span> و جمله‌ <span class="aya" rel="2_275" data-words="37-40">و أمره إلی الله</span> و جمله:  <span class="aya" rel="2_275" data-words="41-43">و من عاد</span>... وجوهی از معانی و احتمالات ذکر کرده‌اند که اساس همه آنها همان معنایی است که مفسرین از آیه فهمیده‌اند و در سابق نقل شد و چون اساس آن احتمال‌ها فاسد بود، فائده‌ای در نقل آن احتمالات ندیدیم. <code class="aya" rel="2_276"/> </p><h3> <span class="title" rel="2_276">معنای جمله: <span class="aya" rel="2_276" data-words="1-6">یمحق الله الربا و یربی الصدقات</span> -خدا ربا را نابود می‌کند و صدقات را نمو و زیادت می‌دهد </span> </h3> <p>  <span class="aya" rel="2_276" data-words="1-6">یمحق الله الربا و یربی الصدقات</span>... <span class="phrase"><em> کلمه</em> محق به فتحه میم و سکون حاء و قاف مصدر فعل یمحق و به معنای نقصان پی در پی است بطوری که آن چیزی که <em>محق</em> می‌شود تدریجا فانی شود و در مقابل کلمه  <em>ارباء</em> که مصدر فعل <em rel="fa_2_276_5-5" data-sentence="192:98">یربی</em> است به معنای نمو و رو به زیادت نهادن و کلمه أثیم به معنای صاحب اثم است و در سابق، معنای اثم گذشت.</span> </p> <p>در آیه شریفه، <em>ارباء صدقات</em> و <em>محق ربا</em> را مقابل یکدیگر قرار داده، در سابق هم گفتیم که ارباء صدقات و نمو دادن آن مختص به آخرت نیست بلکه این خصیصه هم در دنیا هست و هم در آخرت در نتیجه از مقابله نامبرده می‌فهمیم که محق ربا نیز هم در دنیا هست و هم در آخرت. </p> <p>پس هم چنان که یکی از خصوصیات صدقات، این است که نمو می‌کند و این نمو، لازمه قهری صدقه است و از آن جدا شدنی نیست چون باعث جلب محبت و حسن تفاهم و جذب قلوب است و امنیت را گسترش داده و دلها را از اینکه به سوی غصب و دزدی و افساد و اختلاس بگراید، باز می‌دارد و نیز باعث اتحاد و مساعدت و معاونت گشته و اکثر راههای فساد و فنای اموال را می‌بندد و همه اینها باعث می‌شود که مال آدمی در دنیا هم زیاد شود و چند برابر گردد. </p> <p>همچنین یکی از خواص ربا کاهش مال و فنای تدریجی آن است چون ربا باعث قساوت قلب و خسارت می‌شود و این دو باعث بغض و عداوت و سوء ظن می‌گردد و امنیت و<code class="page" rel="2,643"/> مصونیت را سلب نموده، نفوس را تحریک می‌کند تا از هر راهی و وسیله‌ای که ممکن باشد چه با زبان و چه با عمل، چه مستقیم و چه غیر مستقیم از یکدیگر انتقام بگیرند، و همه اینها باعث تفرقه و اختلاف می‌شود و این هم راه‌های فساد و زوال و تباهی مال را می‌گشاید و کمتر مالی از آفت و یا خطر زوال محفوظ می‌ماند. </p> <p>همه اینها برای این است که صدقه و ربا هر دو با زندگی طبقه محروم و محتاج تماس دارد زیرا احتیاج به ضروریات زندگی، احساسات باطنی آنان را تحریک کرده و در اثر وجود عقده‌ها و خواسته‌های ارضا نشده آماده دفاع از حقوق زندگی خود گشته و هر طور که شده در صدد مبارزه بر می‌آیند اگر در این هنگام به ایشان احسان شده و کمک‌های بلاعوض برسد احساساتشان تحریک می‌شود تا با احسان و حسن نیت خود، آن احسان را تلافی کنند و اگر در چنین وضعی در حق آنان با قساوت و خشونت رفتار شود بطوری که تتمه مالشان هم از بین برود و آبرو و جانشان در خطر افتد، با انتقام مقابله خواهند کرد و به هر وسیله‌ای که دستشان برسد طرف مقابل را منکوب می‌سازند و کمتر رباخواری است که از آثار شوم این مبارزه محفوظ بماند بلکه آنهایی که سرگذشت رباخواران را دیده‌اند همه از نکبت و نابودی اموال آنان و ویرانی خانه‌ها و بی ثمر ماندن تلاشهایشان از قهر فقرا خبر می‌دهند. </p> <h3> <span class="title" rel="2_276 2_275 2_277 2_278 2_279 2_280 2_281">دو نکته در بیان آثار گناهان و زشتی‌ها در فرد و اجتماع و آثار شوم و ربا خواری در عصر حاضر</span> </h3> <p> لازم است که خواننده عزیز به دو نکته توجه کند اول اینکه علل و اسبابی که امور و حوادث اجتماعی مستند به آنها است تاثیرشان صد در صد نیست، بلکه تاثیرش در حدود هشتاد درصد است، در نتیجه ما نیز از آنچه می‌کنیم نتایج هشتاد درصد را می‌جوئیم و وقتی اراده می‌کنیم اسبابی را فراهم کنیم، اسبابی فراهم می‌کنیم که باز تاثیرش اغلبی و هشتاد درصد است نه دائمی و قطعی و صد در صد، چیزی که هست در همه این موارد احتمال خلاف را که همان بیست درصد است به حساب نمی‌آوریم و اما علت‌های تامه و صد در صدی که معلول‌های آنها از آنها جدا نمی‌شوند تنها در عالم طبیعت یافت می‌شوند و باید از راه علوم حقیقیه که پیرامون حقائق خارجیه بحث می‌کنند آنها را کشف نمود. </p> <p>و اگر در آیات احکام که در آنها از مصالح و مفاسد اعمال و سعادت و شقاوتی که در پی دارند بحث می‌شود دقت کنیم این معنا را به خوبی می‌فهمیم که قرآن کریم آثار و علل اعمال انسانی را مانند علل طبیعی و اسباب تکوینی صد در صد دانسته، هم چنان که عقلا نیز تاثیر غالبی و هشتاد درصد اعمال را دائمی و صد در صد می‌دانند. </p> <p>دوم اینکه جامعه مانند فرد است و امور اجتماعی نظیر امور فردی در همه احوال وجودی مثل همند مثلا همانطور که یک فرد از انسان حیات و زندگی و مرگ‌و افعال و آثاری دارد<code class="page" rel="2,644"/> همچنین جامعه نیز برای خود حیات و ممات و عمر و اجلی معین و افعال و آثاری دارد و قرآن کریم ناطق به این حقیقت است، مثلا می‌فرماید: <span class="aya" rel="15_4-5" data-words="1-18">و ما أهلکنا من قریة إلا و لها کتاب معلوم، ما تسبق من أمة أجلها و ما یستأخرون</span><span class="footnote" rel="1" title="هیچ قریه‌ای را نابود نکردیم مگر اینکه از قبل، عمر و سرنوشتی معلوم داشت هیچ امتی نمی‌تواند سرنوشت خود را جلو یا عقب بیندازد سوره حجر آیه ۵&quot;">*</span>. </p> <p>و بنا بر این اگر یکی از امور فردی انسان در اجتماع رواج پیدا کند بقای آن امر و زوالش و تاثیرش نیز مبدل می‌شود، مثلا عفت که یکی از امور آدمی و خلاعت بی‌عفتی امر دیگری از آدمی است ما دام که فردی است یک نوع تاثیر در زندگی فرد دارد مثلا آنکه دارای خلاعت و بی عفتی است مورد نفرت عموم قرار می‌گیرد و مردم حاضر نیستند با او ازدواج کنند و اعتمادشان نسبت به او سلب می‌شود دیگر او را امین بر هیچ امانتی نمی‌سازند این در صورتی است که فرد بی عفت بوده و جامعه با او مخالف باشد. </p> <p>و اما اگر همین بی عفتی اجتماعی شد یعنی جامعه با بی عفتی موافق گردید تمامی آن محذورها از بین می‌رود و دیگر بقای ندارد چون تمامی آن محذورها مربوط به افکار عمومی و ناسازگاری آن امر با افکار عمومی بود و خلاصه از آنجایی که عموم مردم بی عفتی را بد می‌دانستند از فرد بی عفت دوری می‌کردند و اما اگر همین بی عفتی عمومی شد و در بین همه متداول گشت آن محذورها هم که شمردیم از بین می‌رود چون دیگر افکار عمومی چنان احکامی ندارد. </p> <p>البته این تنها در مورد احکام اجتماعی است و اما احکام وضعی و طبیعی بی عفتی به جای خود باقی است، نسل را قطع می‌کند و امراض مقاربتی می‌آورد و مفاسد اخلاقی و اجتماعی دارد از جمله مفاسد اجتماعیش این است که انساب و دودمانها را درهم و برهم می‌سازد، انشعابهای قومی باطل می‌شود، دیگر فوائدی که در این انشعابها هست عاید جامعه نمی‌شود پس آثار وضعی بی عفتی که آثار سوء و مورد انزجار فطرت بشری است خواه ناخواه مترتب می‌شود و باید دانست که آثار امور مربوط به انسان از نظر کندی و سرعت در امور فردی و اجتماعی مختلف است مثلا اثر فردی مشروبات الکلی سریع و فوری است و آثار سوء اجتماعی آن به آن سرعت نیست. </p> <p>حال با توجه به این مطالب، انسان در می‌یابد که محق ربا و ارباء صدقات در صورتی که در یک فرد باشد با ربا و صدقات اجتماعی اختلاف دارند ربای انفرادی غالبا صاحبش را   <code class="page" rel="2,645"/> هلاک می‌کند و تنها بیست درصد ممکن است به خاطر عوامل خاصی از شر آن خلاصی یابد و ساحت زندگیش به فنا و مذلت تهدید نشود ولی در ربای اجتماعی که امروز در میان ملل و دولتها رسمیت یافته و بر اساس آن قوانین بانکی جعل شده بعضی از آثار سوء ربای فردی را ندارد چون جامعه به خاطر شیوع و رواج آن و متعارف شدنش از آن راضی است و هیچ به فکر خطرها و زیان‌های آن نمی‌افتد ولی در هر صورت آثار وضعی آن که عبارت است از تجمع ثروت و تراکم آن از یک طرف و فقر و محرومیت عمومی از طرفی دیگر، غیر قابل اجتناب است هم چنان که می‌بینیم این جدایی و بیگانگی در بین دو طبقه از مردم دنیا پیدا شده، یکی طبقه ثروتمند و یکی فقیر و روز به روز این اثر شوم کوبنده‌تر و ویرانگرتر خواهد شد هر چند که ما شخصا این ویرانگری را پیش آمدی خیلی دور بپنداریم و یا حتی آن را از جهت طول مدت ملحق به عدم بدانیم اما از نظر اجتماعی و از دیدگاه یک جامعه‌شناس این اثر شوم بسیار عاجل و زودرس است چون عمر اجتماع با عمر فرد تفاوت دارد و یک روز از نظر جامعه‌شناس برابر با یک عمر در نظر سایر افراد است، روز اجتماع همان است که قرآن کریم در باره‌اش فرموده: <span class="aya" rel="3_140" data-words="9-14">و تلک الأیام نداولها بین الناس</span>.<span class="footnote" rel="1" title="و ما روزگار را دست به دست میان جوامع می‌گردانیم سوره آل عمران آیه ۱۴۰&quot;">*</span> منظور از این روزگار همان عصر و قرن است‌که در هر قرنی مردمی بر مردم دیگر غلبه می‌کنند و طائفه‌ای که روزگار به کامش بود به دست طائفه‌ای دیگر منکوب و حکومتی به دست حکومتی دیگر منقرض می‌شود، امتی که روی کار بود، بر کنار شده و امتی دیگر روی کار می‌آید و معلوم است که سعادت انسان نباید تنها از نظر فرد مورد عنایت قرار گیرد بلکه همانطور که ما به سعادت فرد فرد علاقمندیم باید به فکر سعادت نوع و جامعه خود نیز بوده باشیم. </p> <p>هم چنان که می‌بینیم قرآن کریم هیچ وقت از سرنوشت هیچ فردی سخن نمی‌گوید و در باره هیچ فردی پیشگویی نمی‌کند هر چند که به کلی در باره فرد ساکت نیست اما خود را کتابی معرفی می‌کند که خدا آن را برای سعادت نوع انسان نازل کرده، و سعادت جنس بشر را در نظر گرفته چه بشر امروز و چه آینده و چه گذشته. </p> <p>پس اینکه فرموده: <span class="aya" rel="2_276" data-words="1-6">یمحق الله الربا و یربی الصدقات</span> احوال ربا و صدقات و آثاری که این دو دارند چه نوعی و چه فردی را بیان می‌کند و می‌فرماید: محق و نابودی و ویرانگری از لوازم جدایی ناپذیر ربا است هم چنان که برکت و نمو دادن مال اثر لا ینفک صدقه   <code class="page" rel="2,646"/> است پس ربا هر چند که نامش ربا زیادی است لیکن از بین رفتنی است و صدقه هر چند که نامش را زیادی نگذاشته باشند، زیاد شدنی است و لذا وصف ربا را از ربا می‌گیرد و به صدقه می‌دهد و ربا را به وضعی که ضد اسم او است توصیف می‌کند و می‌فرماید: <span class="aya" rel="2_276" data-words="1-6">یمحق الله الربا و یربی الصدقات</span>. </p> <h3> <span class="title" rel="2_276">بیان ضعف چند قول که در تفسیر جمله: <span class="aya" rel="2_276" data-words="1-6">یمحق الله الربا و یربی الصدقات</span> گفته شده است</span> </h3> <p> با بیانی که گذشت ضعف گفتاری که ذیلا از بعضی از مفسرین نقل می‌کنیم روشن می‌شود که گفته است محق ربا به معنای این نیست که خدا مال ربوی را از بین می‌برد و تنها خسران و حسرت برای رباخوار می‌ماند چون ما به چشم خود می‌بینیم رباخواران روز به روز پولدارتر می‌شوند بلکه مراد این است که رباخوار از جهت غایات و نتایجی که از گرفتن ربا در نظر دارد به نتیجه نمی‌رسد، چون منظور رباخوار از عمل خود این است که به زندگی خوشی برسد و لذت زندگی گوارایی را بچشد، لیکن حرصی که در رباخواری است نمی‌گذارد او از زندگی لذت ببرد و او را حریص به جمع مال می‌کند و مال به آسانی جمع نمی‌شود بلکه باید با کسانی که رقیب او هستند و یا قصد خوردن سرمایه او را دارند دائما مبارزه کند، از طرفی دیگر مردمی که او خونشان را به شیشه گرفته و به روز سیاهشان نشانده است، در مقام دشمنی با او بر می‌آیند و خواب راحت را از او سلب می‌کنند. </p> <p>و نیز فساد گفتار مفسر دیگر روشن می‌شود که گفته است مراد از محق ربا، محق آخرتی است، می‌خواهد بفرماید رباخوار در آخرت ثوابی ندارد، چون در دنیا با رباخواریش آن ثواب‌ها را از دست داد و یا به خاطر اینکه ربا باعث شده همه عباداتش باطل گردد وجه ضعیف بودن این تفسیر این است که هر چند شکی نیست که بی اجر بودن در آخرت هم نوعی محق است لیکن در آیه شریفه دلیلی نیست بر اینکه مراد از محق، تنها محق ثواب آخرت باشد. </p> <p>و نیز ضعف گفتار آن مفسر دیگر که از معتزله است و با آیه استدلال کرده بر اینکه:  مرتکب هر گناه کبیره در آتش دوزخ مخلد است <em>چون فرموده: </em> و من عاد... و ما در سابق بیانی داشتیم که هم این گفتار و استدلال را توضیح می‌دهد و هم پاسخش را می‌گوید. </p> <p> <span class="aya" rel="2_276" data-words="7-13">و الله لا یحب کل کفار أثیم</span> در این جمله نابودی ربا را به وجهی کلی تعلیل می‌کند و معنایش این است که اگر گفتیم خدا ربا را محق و نابود می‌کند، برای این است که رباخوار کفر شدیدی دارد، چون بسیاری از نعمت‌های خدا را کفران می‌کند و آن نعمت‌ها را می‌پوشاند و در راههای فطری حیات بشری که همان معاملات معمولی است صرف نمی‌نماید و علاوه بر این به بسیاری از احکام خدا که در باره عبادات‌و معاملات تشریع کرده کفر می‌ورزد زیرا با مال ربوی غذا<code class="page" rel="2,647"/> می‌خورد و لباس می‌خرد و نوشیدنی می‌نوشد و خانه می‌خرد با اینکه همه اینها حرام است و نماز و بسیاری دیگر از عبادت‌هایش را فاسد می‌کند و با مصرف کردن مال ربوی بسیاری از معاملات غیر ربوی او نیز باطل می‌شود و ضامن طرف معامله خود می‌گردد و در بسیاری از موارد که به جای بهره پولش، ملک مردم یا اثاث منزل مردم را می‌گیرد غاصب آن اموال می‌شود و به خاطر طمع و حرصی که نسبت به اموال مردم می‌ورزد و خشونت و قساوتی که در گرفتن طلب خود اعمال می‌کند و به این وسیله به خیال خود حق خود را می‌گیرد بسیاری از اصول و فروع اخلاق و فضائل را در مردم می‌کشد و از همه بالاتر او فردی اثیم است یعنی آثار سوء گناه، دلش را سیاه کرده، دیگر خدای سبحان دوستش نمی‌دارد چون خدای تعالی هیچ کفران گر اثیم را دوست نمی‌دارد. </p> <p><code class="aya" rel="2_277"/> <span class="aya" rel="2_277" data-words="1-6">إن الذین آمنوا و عملوا الصالحات</span>...  این جمله تعلیلی است که ثواب صدقه دهندگان و کسانی را که به خاطر نهی خدا دست از رباخواری بر می‌دارند به وجهی عام بیان می‌کند به وجهی که هم شامل این دو مورد می‌شود و هم غیر این دو. </p> <p><code class="aya" rel="2_278"/> <span class="aya" rel="2_278" data-words="1-15">یا أیها الذین آمنوا اتقوا الله و ذروا ما بقی من الربا إن کنتم مؤمنین</span> این آیه مؤمنین را مخاطب قرار داده و به آنان دستور می‌دهد از خدا بپرهیزند و این مطلب را به عنوان زمینه‌چینی می‌آورد تا دنبالش بفرماید:  <span class="aya" rel="2_278" data-words="7-12">و ذروا ما بقی من الربا</span>... یعنی آنچه از ربا نزد بدهکاران مانده، صرفنظر کنید و از این بیان چنین بدست می‌آید که بعضی مؤمنین در عهد نزول این آیات هنوز ربا می‌گرفتند و بقایایی از ربا از بدهکاران خود طلب داشته‌اند لذا می‌فرماید: از آنچه مانده صرفنظر کنید و سپس آنان را تهدید نموده می‌فرماید: <span class="aya" rel="2_279" data-words="1-9">فإن لم تفعلوا فأذنوا بحرب من الله و رسوله</span>. </p> <p>و این خود مؤید روایت آینده است که شان نزول آیه را بیان می‌کند و اینکه جمله را با قید اگر مؤمنید مقید کرد به منظور اشاره به این است که ترک رباخواری از لوازم ایمان است و نیز برای این است که جمله و من عاد... و جمله: <span class="aya" rel="2_276" data-words="7-12">و الله لا یحب کل کفار</span>... را تاکید کند. </p> <p><code class="aya" rel="2_279"/> <span class="aya" rel="2_279" data-words="1-9">فإن لم تفعلوا فأذنوا بحرب من الله و رسوله</span> <span class="phrase">کلمه <em>اذن</em> هم بر وزن کلمه <em rel="fa_2_280_16-16" data-sentence="33:459">علم</em> است و هم معنای آن را می‌دهد بعضی از قاریان آیه را به صورت <em>فاذنوا</em> که صیغه امر از مصدر <em>ایذان</em> است قرائت کرده‌اند که بنا بر این، معنا چنین می‌شود پس اعلان جنگ با خدا و رسول بدهید و حرف <em>باء</em> در جمله: <em rel="fa_2_279_5-5" data-sentence="311:224">بحرب</em> <code class="page" rel="2,648"/> برای این آمده که کلمه <em>فاذنوا</em> و یا <em>فاذنوا</em> متضمن معنای یقین و مانند آن است و معنای آیه چنین است اگر دست از رباخواری بر نمی‌دارید پس یقین بدانید که اعلان جنگ داده‌اید...</span> </p><h3> <span class="title" rel="2_279 2_275 2_276 2_277 2_278 2_280 2_281">معنای جنگیدن ربا خوار با خدا و رسول  ص و جنگیدن خدا و رسول با ربا خوار</span> </h3> <p> و <span class="phrase">اگر کلمه <em rel="fa_2_279_5-5" data-sentence="9:714">حرب</em> را نکره یعنی بدون الف و لام آورد برای این است که عظمت آن جنگ را و یا نوع آن را برساند یا بفهماند که این جنگ با خدا و رسول، جنگی عظیم است و یا بفهماند رباخواری نوعی جنگیدن با خدا است و اگر این جنگ را هم جنگ با خدا و هم جنگ با رسول نامیده، برای این است که رباخواری مخالفت با خدا است که حرمت آن را تشریع فرموده و مخالفت با رسول خدا ص است که حکم خدا را تبلیغ نموده و اگر مربوط به خدای تعالی به تنهایی بود، باید امری تکوینی می‌بود و مستند به رسول به تنهایی هم نمی‌تواند باشد برای اینکه رسول ص در هیچ امری مستقل نیست هم چنان که قرآن کریم فرموده: <span class="aya" rel="3_128" data-words="1-5">لیس لک من الأمر شیء</span> -تو در هیچ امری استقلال نداری<span class="footnote" rel="1" title="سوره آل عمران آیه ۱۲۸">*</span>.</span> </p> <p>این بود معنای جنگیدن رباخوار با خدا و رسول، اما جنگیدن خدا و رسول با رباخوار، معنایش این است که رسول به امر خدا، رباخوار یا هر کس از مسلمانان که حکمی از احکام را نمی‌پذیرد او را مجبور به تسلیم کند اگر تسلیم شد که هیچ و گرنه مسلمانان را مامور کند تا با او جنگ کنند تا تسلیم حکم خدا شود. </p> <p>هم چنان که در آیه: <span class="aya" rel="49_9" data-words="14-21">فقاتلوا التی تبغی حتی تفیء إلی أمر الله</span>.<span class="footnote" rel="2" title="سوره حجرات آیه ۹">*</span> می‌فرماید: باید با کسی که سرکشی می‌کند بجنگید تا تسلیم فرمان خدا شود علاوه بر اینکه خدای تعالی رفتار دیگری در دفاع از احکامش دارد و آن‌جنگیدن با مخالفین از طریق فطرت خود آنان است یعنی فطرت خود آنان و فطرت عموم را علیه ایشان می‌شوراند تا خواب راحت را از آنان سلب و دودمانشان را ویران و آثارشان را از روی زمین محو کند. </p> <p>هم چنان که فرمود: <span class="aya" rel="17_16" data-words="1-15">و إذا أردنا أن نهلک قریة أمرنا مترفیها ففسقوا فیها فحق علیها القول فدمرناها تدمیرا</span><span class="footnote" rel="3" title="سوره اسراء آیه ۱۶">*</span> و چون بخواهیم اهل قریه‌ای را هلاک کنیم، نخست یاغیان شهوت‌پرست را وامی‌داریم تا در آن قریه به فسق و فجور بپردازند و در نتیجه عذابشان قطعی گردد، آن وقت به نوعی که خود می‌دانیم زیر و رویش می‌کنیم. </p> <p>       <code class="page" rel="2,649"/> <span class="aya" rel="2_279" data-words="10-20">و إن تبتم فلکم رؤس أموالکم لا تظلمون و لا تظلمون</span>. </p> <p>کلمه‌ <span class="aya" rel="2_279" data-words="10-12">و إن تبتم</span> بیان گذشته ما را که گفتیم خطاب در آیه به بعضی از مؤمنین است که بعد از اسلام آوردن هنوز دست از رباخواری برنداشته بودند، تایید می‌کند و معنای جمله: <span class="aya" rel="2_279" data-words="13-15">فلکم رؤس أموالکم</span> این است که اصل مالتان را از بدهکار بگیرید و بهره و ربا را رها کنید،  <em>لا تظلمون</em> نه با گرفتن ربا ظلمی کرده باشید، <span class="aya" rel="2_279" data-words="18-20">و لا تظلمون</span> و نه با نگرفتن اصل پولتان به شما ظلم شده باشد. </p> <p>و این آیه دلالت دارد بر اینکه اولا رباخوار ملکیتش نسبت به اصل مال امضا شده و ثانیا گرفتن ربا به همان بیانی که گذشت، ظلم است و ثالثا انواع معاملات امضا شده چون نفرمود و لکم رأس اموالکم و معلوم است که مال وقتی <em>رأس</em> خوانده می‌شود که در وجوه معاملات و انواع کسب صرف شده باشد. </p> <p><code class="aya" rel="2_280"/> <span class="aya" rel="2_280" data-words="1-8">و إن کان ذو عسرة فنظرة إلی میسرة</span> لفظ <em>کان</em> در اینجا به اصطلاح علم نحو تامه است و معنای <em>بود</em> را می‌دهد، می‌فرماید: اگر در میان بدهکاران فقیری یافت شود طلبکار باید او را تا میسره مهلت دهد و میسره به معنای تمکن و دارا شدن است در مقابل عسرت که به معنای فقر و تنگدستی است و معنایش این است که آن قدر باید مهلت دهد تا بدهکار به پرداخت بدهی خود متمکن شود. </p> <p>و این آیه هر چند مطلق است و مقید به مورد ربا نیست و لیکن قهرا منطبق با مورد ربا است، چون رسم این بود که وقتی مدت قرض یا هر بدهی دیگر به پایان می‌رسید رباخوار گریبان بدهکار را می‌گرفت. و او درخواست می‌کرد که مدت بدهی مرا تمدید کن و من در مقابل این تمدید، فلان مقدار و یا به فلان نسبت به قیمت جنس اضافه می‌کنم و آیه شریفه از این عمل نهی نموده و دستور می‌دهد به بدهکار مهلت دهند. </p> <p> <span class="aya" rel="2_280" data-words="9-16">و أن تصدقوا خیر لکم إن کنتم تعلمون</span> یعنی، و اگر به کلی بدهی مدیون را به او ببخشید و بر او تصدیق کنید برای شما طلبکاران بهتر است، چون اگر چنین کنید یک زیادی ممحوق یعنی نابود شدنی را مبدل کرده‌اید به زیادی رابیه یعنی باقی و جاویدان. </p> <p><code class="aya" rel="2_281"/> <span class="aya" rel="2_281" data-words="1-7">و اتقوا یوما ترجعون فیه إلی الله</span>...  این جمله دنباله‌ای است برای آیات ربا که حکم ربا و جزای آن را بیان می‌کرد و این جمله با تذکری عمومی روز قیامت را با پاره‌ای از خصوصیاتش که مناسب با مقام آیه است یادآور می‌شود تا دلها با یاد آن آماده پرهیز از خدا و ورع و اجتناب از محرمات او گردد، آن<code class="page" rel="2,650"/> محرماتی که مربوط به حقوق الناس می‌باشد که زندگی بشر بر آن متکی است. آیه می‌فرماید: در پیش رویتان روزی است که در آن به سوی خدا باز می‌گردید و هر نفسی آنچه را که کرده دریافت می‌کند، بدون اینکه ظلمی به او بشود. </p> <p>و <span class="phrase">اما اینکه معنای بازگشت به خدا چه معنا دارد با اینکه ما همیشه حاضر برای خدا هستیم و نیز معنای <em rel="fa_2_281_9-9" data-sentence="93:56">توفیه</em> چیست، پاسخش انشاء اللَّه در تفسیر سوره انعام خواهد آمد.</span> </p> <p>بعضی از مفسرین گفته‌اند: آیه مورد بحث آخرین آیه‌ای است که به رسول خدا ص نازل شده و به زودی در بحث روایتی زیر روایاتی که بر این معنا دلالت دارد از نظر خواننده می‌گذرد. </p> <h3>بحث روایتی‌ <span class="title" rel="2_275 2_280 2_278 2_276 2_281 2_277 2_279"> شامل روایاتی در ذیل آیات مربوط به ربا </span> </h3> <p> در تفسیر قمی در ذیل آیه: <span class="aya" rel="2_275" data-words="1-3">الذین یأکلون الربا</span>... از امام صادق ع روایت آمده که فرمود: رسول خدا ص فرموده است: وقتی مرا شبانه به آسمان بردند به مردمی برخوردم که وقتی می‌خواستند برخیزند از بزرگی شکم‌ها نمی‌توانستند، از جبرئیل پرسیدم اینها کیانند؟ گفت: اینها آن کسانی هستند که در دنیا ربا می‌خوردند و خداوند در باره‌شان فرمود: <span class="aya" rel="2_275" data-words="4-13">لا یقومون إلا کما یقوم الذی یتخبطه الشیطان من المس</span> و قوم نامبرده را دیدم که مانند آل فرعون هر صبح و شام بر آتش عرضه می‌شدند و ایشان از شدت دلهره می‌گفتند: پروردگارا قیامت کی بپا می‌شود. ؟ !<span class="footnote" rel="1" title="تفسیر قمی ج ۱ ص ۹۳">*</span> مؤلف: این مشاهده که رسول خدا ص در معراج داشته، مثالی برزخی بوده که گفتار آن جناب را تایید و تصدیق می‌کند که فرمود: کما تعیشون تموتون و کما تموتون تبعثون-هر جور زندگی کنید همانطور می‌میرید و هر جور بمیرید همانطور زنده می‌شوید . </p> <p>و در الدر المنثور است که اصفهانی در کتاب ترغیب خود از انس روایت کرده که گفت: رسول خدا ص فرمود: روز قیامت رباخوار دیوانه و شکم گنده محشور می‌شود، بطوری که پاهای خود را یکی یکی به زمین می‌کشد آن گاه این آیه را تلاوت فرمود: <span class="aya" rel="2_275" data-words="4-13">لا یقومون إلا کما یقوم الذی یتخبطه الشیطان من المس</span>.<span class="footnote" rel="2" title="تفسیر الدر المنثور ج ۱ ص ۳۷۰">*</span>     <code class="page" rel="2,651"/> مؤلف: در عذاب رباخواران و کیفر ربا روایاتی بسیار از طرق شیعه و سنی وارد شده و در بعضی از آنها آمده که گناه رباخواری برابر هفتاد بار زنای با مادر است.<span class="footnote" rel="1" title="وسائل ج ۱۲ ص ۴۲۲ باب ۸ از ابواب ربا">*</span> و در تهذیب به سند خود از عمر بن یزید که فروشنده پارچه‌ای بود که در سابور شاپور خوزستان بافته می‌شد روایت کرده که گفت: به امام صادق ع عرضه داشتم: فدایت شوم مردم چنین می‌پندارند که دادن بهره پول برای کسی که مضطر است نیز حرام است، آیا این صحیح است؟ فرمود: بله، برای اینکه مگر غنی و یا فقیری سراغ داری که بدون احتیاج و اضطرار چیزی را بخرد؟ ای عمر!خدای تعالی بیع را حلال و ربا را حرام فرموده، پس تو تنها می‌توانی سود کسب را بگیری و نمی‌توانی ربا بگیری، پرسیدم ربا چیست؟ فرمود: چند درهم بدهی و دو برابر، آن را بگیری و یا گندمی بدهی و دو برابر از همان جنس بگیری.<span class="footnote" rel="2" title="تهذیب ج ۷ ص ۱۸">*</span> و در کتاب فقیه به سند خود از عبید بن زراره از امام صادق ع روایت کرده که فرمود: ربا تنها در جنسی است که کیل و یا وزن می‌شود.<span class="footnote" rel="3" title="فقیه ج ۳ ص ۲۷۵">*</span> مؤلف: دانشمندان اسلامی در آنچه که ربا در آن حرام است اختلاف کرده‌اند مذهب اهل بیت ع اینست که ربا تنها در پول، طلا و نقره و هر جنسی است که کیل و یا وزن می‌شود و چون مساله فقهی است و مربوط به بحث ما که تفسیر است نمی‌باشد لذا از بحث بیشتر پیرامون آن صرفنظر نمودیم. </p> <p>و در کافی از یکی از دو امام باقر و صادق ع و در تفسیر عیاشی از امام صادق ع روایت کرده‌اند که فرموده‌اند: منظور از موعظه در جمله‌ <span class="aya" rel="2_275" data-words="28-32">فمن جاءه موعظة من ربه</span> توبه است.<span class="footnote" rel="4" title="اصول کافی ج ۲ ص ۴۳۱ و تفسیر عیاشی ج ۱ ص ۱۵۲">*</span> و در تهذیب از محمد بن مسلم روایت آورده که گفت: از اهل خراسان مردی داخل شد بر امام باقر ع که از راه رباخواری مال فراوانی بدست آورده بود، بعد از فقهاء پرسیده بود که تکلیفم چیست؟ همه گفته بودند هیچ عبادتی از تو پذیرفته نیست تا آنکه اموال را به صاحبش برگردانی مرد خراسانی قصه خود را گفت، و امام ابی جعفر ع فرمود: راه نجات تو، در کتاب خدای عز و جل آمده است. <span class="phrase">آنجا که می‌فرماید:         <code class="page" rel="2,652"/> <span class="aya" rel="2_275" data-words="28-40">فمن جاءه موعظة من ربه فانتهی فله ما سلف و أمره إلی الله</span> و منظور از <em rel="fa_2_275_30-30" data-sentence="189:2143">موعظه</em> توبه است.<span class="footnote" rel="1" title="تهذیب ج ۷ ص ۱۵">*</span> و در کافی و کتاب من لا یحضره الفقیه از امام صادق ع روایت آورده که فرمود: هر مقدار ربا که مردم از روی نادانی خورده باشند و بعد توبه کرده باشند خدا توبه‌شان را در صورتی که توبه صحیح و جدی باشد می‌پذیرد، و نیز فرمود: اگر مردی از پدرش مالی را به ارث ببرد و بداند که در آن مال ربا هست و لیکن مال ربوی در معاملات با مال غیر ربوی مخلوط شده باشد این مال بر او حلال است و می‌تواند آن را بخورد و اگر عین مال ربوی را بشناسد در آن صورت عین مال ربوی را به صاحبش بر می‌گرداند و اصل مال را بر می‌دارد.<span class="footnote" rel="2" title="کافی ج ۵ ص ۱۴۵ و فقیه ج ۳ ص ۲۷۵">*</span> و در فقیه و عیون از حضرت رضا ع روایت کرده که فرمود: رباخواری برای کسی که از حرمتش در اسلام با خبر شده گناه کبیره است، آن گاه فرمود: و با علم به حرمت آن استخفاف و بی‌اعتنایی به حکم خدا و دخول در کفر است.<span class="footnote" rel="3" title="فقیه ج ۳ ص ۵۶۵ و عیون ج ۲ ص ۹۴">*</span> و در کافی آمده: از آن جناب پرسیدند: مردی ربا می‌خورد و معتقد است که ربا حلال است فرمود: اگر حکم خدا به او نرسیده باشد عیبی ندارد و اما اگر از حکم خدا آگاه است و عمدا ربا می‌خورد همان حکمی را دارد که خدای عز و جل بیان فرموده است.<span class="footnote" rel="4" title="کافی ج ۵ ص ۱۴۴">*</span> و در تهذیب و فقیه از امام صادق ع روایت کرده شخصی در باره آیه شریفه:  <span class="aya" rel="2_276" data-words="1-6">یمحق الله الربا و یربی الصدقات</span>... از آن جناب سؤال کرد که چگونه خدا ربا را کاهش داده و نابود می‌کند با اینکه به قول بعضی‌ها ما می‌بینیم مال رباخواران روز به روز بیشتر می‌شود؟ فرمود: چه نقصانی شدیدتر از نقصان یک درهم ربا که دین آدمی را ناقص می‌کند و از بین می‌برد و اگر هم بخواهد توبه کند همه مالش از بین می‌رود و فقیر می‌شود.<span class="footnote" rel="5" title="تهذیب ج ۷ ص ۱۵ و فقیه ج ۳ ص ۲۷۹">*</span> مؤلف: این روایت بطوری که ملاحظه می‌کنید منظور از <em>محق</em> نقصان را به <em>محق</em>  تشریعی تفسیر کرده و می‌فرماید هر چند مال در نزد رباخوار زیاد می‌شود، اما شرعا مال او نیست و تصرفش در آن اموال حرام است در مقابل ربا صدقه قرار دارد که منظور از ارباء و زیاد شدن آن زیاد شدن تکوینی است و این با بیان قبلی ما که گفتیم: محق در آیه عمومیت دارد           <code class="page" rel="2,653"/> منافاتی ندارد.</span> </p> <p>و در مجمع البیان از علی ع روایت کرده که فرمود: رسول خدا در کار رباخواری پنج نفر را لعنت کرد یکی خورنده آن و دوم خوراننده‌اش سوم و چهارم دو شاهد و پنجم نویسنده‌اش را.<span class="footnote" rel="1" title="مجمع البیان ج ۱ ص ۳۹۰">*</span> مؤلف: این معنا در الدر المنثور هم به چند طریق از آن جناب روایت شده است.<span class="footnote" rel="2" title="الدر المنثور ج ۱ ص ۳۶۷">*</span> و در تفسیر عیاشی از امام باقر ع روایت آورده که فرمود: خدای تعالی می‌فرماید: منم آفریدگار هر چیز و غیر خودم را موکل بر هر چیز کرده‌ام مگر صدقه را که خودم آن را به دست خود می‌گیرم هر چند که مرد و زنی نیمه‌ای از یک خرما صدقه دهند، من آن را تربیت می‌کنم، و نمو می‌دهم، همانطور که مردی از شما گوساله و یا کره اسب از شیر گرفته خود را تربیت می‌کند، تا آنجا که وقتی در قیامت از نمو دادنش دست بر می‌دارم، به قدر کوهی بزرگتر از احد شده باشد. </p> <p>و نیز در آن کتاب از علی بن الحسین ع از رسول خدا ص روایت کرده که فرمود: خدای تعالی صدقه شما را رشد می‌دهد، همانطور که شما فرزند خود را تربیت می‌کنید، بطوری که صدقه شما آن قدر بزرگ شود که کوهی چون احد گردد.<span class="footnote" rel="3" title="تفسیر عیاشی ج ۱ ص ۱۵۳">*</span> مؤلف: این معنا از طرق اهل سنت از عده‌ای از صحابه چون ابی هریره و عایشه و ابن عمر و ابی برزه اسلمی از رسول خدا ص نقل شده است. </p> <p>و در تفسیر قمی آمده که وقتی خدای تعالی این آیه <span class="aya" rel="2_275" data-words="1-3">الذین یأکلون الربا</span>... را نازل کرد خالد بن ولید که نزد رسول خدا ص نشسته بود برخاست، و عرضه داشت: یا رسول اللَّه!پدرم در ثقیف طلبکاریهایی از مردم، بابت ربا داشت و به من وصیت کرد آنها را بگیرم آیا بگیرم یا نه، در پاسخ وی این آیه نازل شد: <span class="aya" rel="2_278" data-words="7-12">و ذروا ما بقی من الربا</span>...<span class="footnote" rel="4" title="تفسیر قمی ج ۱ ص ۹۳">*</span> مؤلف: قریب به این معنا را صاحب مجمع البیان از حضرت باقر ع روایت کرده است.<span class="footnote" rel="5" title="مجمع البیان ج ۱ ص ۳۹۲">*</span>           <code class="page" rel="2,654"/> و نیز در مجمع آمده که سدی و عکرمه گفته‌اند: آیه‌ <span class="aya" rel="2_278" data-words="7-12">و ذروا ما بقی من الربا</span> در باره بقیه ربایی نازل شد که عباس و خالد بن ولید که با هم شریک بودند از قبیله بنی عمرو بن عمیر که شاخه‌ای از ثقیف بودند طلب داشتند، و در روزگاری که اسلام آمد اینها اموال بسیار زیادی از ربا جمع کرده بودند، خدای تعالی این آیه را نازل کرد، و به دنبالش رسول خدا ص فرمود: هر ربایی که قبل از اسلام و در جاهلیت گرفته شده و بقیه‌ای از آن مانده دیگر پرداختش لازم نیست، و اولین ربایی که من باطل می‌کنم و می‌بخشم ربای عباس بن عبد المطلب است، و هر خونی که در جاهلیت ریخته شده قصاص آن در اسلام برداشته شده، و اولین خونی را که من می‌بخشم خون ربیعة بن حارث بن عبد المطلب است، که در بنی لیس شیر خورده و پرورش یافته بود و هذیل او را بکشت.<span class="footnote" rel="1" title="مجمع البیان ج ۱ ص ۳۹۲">*</span> مؤلف: نقل این روایت را صاحب الدر المنثور به ابن جریر و ابن منذر و ابن ابی حاتم نسبت داده که از سدی روایت کرده‌اند با این تفاوت که در روایت این سه نفر آمده که آیه شریفه در باره عباس بن عبد المطلب و مردی از بنی مغیره نازل شده است.<span class="footnote" rel="2" title="تفسیر الدر المنثور ج ۱ ص ۳۶۶">*</span> و در الدر المنثور است که ابو داود، و ترمذی که او حدیث را صحیح دانسته است و نسایی، و ابن ماجه، و ابن ابی حاتم، و بیهقی در سنن خود، همگی از عمرو و پسر احوص روایت کرده‌اند که وی در حجة الوداع در رکاب رسول خدا ص بوده، و گفته است که رسول خدا ص فرمود: آگاه باشید که هر ربایی از زمان جاهلیت بر ذمه کسی مانده، بخشوده شده است، و طلبکار حق مطالبه آن را ندارد، و تنها می‌تواند اصل طلب خود را مطالبه کند، نه ظلم کنید و نه ظلم شوید.<span class="footnote" rel="3" title="تفسیر الدر المنثور ج ۱ ص ۳۶۷">*</span> مؤلف: روایت در این معنا بسیار است، و آنچه از روایات شیعه و سنی بر می‌آید این است که اجمالا آیه، در باره اموال ربوی نازل شده، که بنی مغیرة دودمانی از مردم مکه از بنی ثقیف مردم طائف طلب داشتند، چون در زمان جاهلیت به آنان پول یا جنس به قرض می‌دادند، و ربا می‌گرفتند، آن گاه که اسلام آمد و باقیمانده طلب خود را از ایشان مطالبه نمودند، مردم ثقیف ندادند، چون اسلام خط بطلان بر معاملات ربوی کشیده بود، طرفین دعوا را نزد رسول خدا ص بردند در پاسخشان این آیه نازل شد. </p> <p>       <code class="page" rel="2,655"/> و همین، خود مؤید آن بیان ما است که گفتیم: ربا قبل از نزول این آیات حرام شده بود، و همه مردم از آن خبر داشتند،  زیرا اگر حرام نشده بود و به مردم ابلاغ نشده بود مردم ثقیف از دادن بدهی خود امتناع نمی‌ورزیدند <em>مترجم</em>، پس نباید به گفتار بعضی از روایات اعتنا کرد که گفته‌اند: حرام بودن ربا در اواخر عمر رسول خدا ص نازل شد، و آن جناب هنوز حکم را ابلاغ نکرده از دنیا رحلت فرمود، مانند روایتی که در الدر المنثور آمده که ابن جریر، و ابن مردویه، از عمر بن خطاب روایت کرده‌اند که روزی در خطبه خود گفت: یکی از آخرین آیاتی که نازل شده، آیه ربا بود، و رسول خدا ص از دنیا رفت در حالی که حکم آن را برای ما بیان نکرده بود، پس شما هم آنچه را که شک دارید رها کنید، و تنها به آنچه شما را به شک نمی‌اندازد اکتفاء نمائید. </p> <p>علاوه بر اینکه مذهب اهل البیت ع این است که خدای تعالی پیامبر خود را قبض روح نکرد، مگر بعد از آنکه خدا تمامی ما یحتاج مردم در امور دین را تشریع کرده، و رسول خدا ص هم برای مردم بیان نموده بود. </p> <p>و نیز در الدر المنثور است که آخرین آیه‌ای که از قرآن نازل شد آیه: <span class="aya" rel="2_281" data-words="1-5">و اتقوا یوما ترجعون فیه</span>... است.<span class="footnote" rel="1" title="تفسیر الدر المنثور ج ۱ ص ۳۷۰">*</span> و در مجمع البیان است که از امام صادق ع روایت شده که فرمود: اگر در اسلام در تحریم ربا تشدید شده برای این است که مردم به سوی اعمال خیر از قبیل قرض دادن و کمک‌های بلا عوض روی آورند.<span class="footnote" rel="2" title="مجمع البیان ج ۱ ص ۳۹۰">*</span> و باز در مجمع البیان از علی ع روایت کرده که فرمود: وقتی خدا بخواهد اهل قریه‌ای را هلاک کند، ربا در آن شایع می‌شود.<span class="footnote" rel="3" title="فروع کافی ج ۴ ص ۳۵ باب انظار المعسر من کتاب الصدقة">*</span> مؤلف: در بیان سابق ما مطالبی که این روایات را روشن می‌سازد، گذشت. </p> <p>و <span class="phrase">نیز در مجمع البیان در ذیل آیه: <span class="aya" rel="2_280" data-words="1-8">و إن کان ذو عسرة فنظرة إلی میسرة</span>... گفته: علمای اسلام در حد عسرت و نداری اختلاف کرده‌اند، از امام صادق ع روایت شده که فرمود: حد عسرت این است که انسان بیشتر از قوت متوسط خود و عیالش نداشته باشد تا قرض خود را بدهد.<span class="footnote" rel="4" title="مجمع البیان ج ۱ ص ۳۹۳">*</span>       <code class="page" rel="2,656"/> و نیز در همان کتاب به نقل از ابن عباس و ضحاک و حسن آمده که مهلت دادن بدهکار دست تنگ در تمامی بدهکاریها واجب است و همین معنا از امام باقر و امام صادق ع نیز روایت شده است.<span class="footnote" rel="1" title="سوره آل عمران ۳ آیه ۵۴">*</span> و در همان کتاب آمده که امام باقر ع فرمود: معنای جمله <em rel="fa_2_280_7-8" data-sentence="705:1382">الی میسرة</em> این است که باید او را مهلت دهید تا خبر ناتوانی از پرداخت قرضش به امام مسلمین برسد، و او قرض وی را از سهم غارمین بدهکاران که یکی از مصارف زکات است، بپردازد، البته امام مسلمین قرضی را از این ناحیه می‌پردازد که در راه مشروع مصرف شده باشد.<span class="footnote" rel="2" title="مجمع البیان ج ۱ ص ۳۹۳">*</span> و در کافی از امام صادق ع روایت شده که فرمود: روزی رسول خدا ص بر بالای منبر رفت، و پس از حمد خدا و ثنای بر او، و درود بر همه انبیایش فرمود: هان ای مردم حاضر به غائبین برسانید، آگاه باشید که هر کس بدهکار تنگدستی را مهلت دهد، بر خدا است که در برابر هر روز مهلت که داده ثواب صدقه دادن تمامی طلبش را بدهد،  مثلا اگر هزار تومان طلب دارد، و بدهکار را به مدت یک سال مهلت داد، خداوند سیصد و شصت هزار تومان صدقه برای او، حساب می‌کند <em>مترجم</em> تا آنکه طلب خود را وصول کند، آن گاه امام صادق ع فرمود: آیه: <span class="aya" rel="2_280" data-words="1-16">و إن کان ذو عسرة فنظرة إلی میسرة، و أن تصدقوا خیر لکم إن کنتم تعلمون</span> به این معنا است که اگر می‌دانید که تنگ دست است به او از مالتان تصدیق کنید، که این برایتان بهتر است.<span class="footnote" rel="3" title="مجمع البیان ج ۱ ص ۳۹۰">*</span> مؤلف: این روایت می‌خواهد جمله: <span class="aya" rel="2_280" data-words="14-16">إن کنتم تعلمون</span> را تفسیر کند، در سابق معنایی دیگر برای آن کردیم، و روایات در این معانی و مطالب مربوط به آنها بسیار است، اگر کسی بخواهد همه را ببیند باید به کتاب <em>قرض</em> از کتب فقهی مراجعه نماید.</span> </p> <h3>بحث علمی‌ <span class="title" rel="2_275 2_276 2_277 2_278 2_279 2_280 2_281"> تحلیل علمی ربا و مفاسد اجتماعی و اقتصادی آن با اشاره‌ای به: تاریخچه ملکیت، قیمت گذاری، پول، معاملات... </span> </h3> <p> در مباحث قبلی مکرر خاطرنشان ساختیم که انسان در زندگیش همی و هدفی جز این ندارد که آنچه می‌کند به نحوی باشد که کمالات وجودیش را به دست آورد، و به عبارتی دیگر حوائج مادیش را برآورده سازد، پس انسان عملی را که انجام می‌دهد به وجهی ارتباط و تعلق به     <code class="page" rel="2,657"/> ماده دارد، ماده‌ای که حاجت زندگیش را بر می‌آورد، پس انسان مالک عمل خویش است، قهرا آن ماده‌ای را هم که روی آن عمل کرده، مالک است، حال چه اینکه عمل او فعل باشد یا انفعال، چون در نظر یک انسان اجتماعی، عمل او عبارت است از رابطه‌ای که او با ماده دارد، و بر آن رابطه اثر، بار می‌شود، ساده‌تر بگویم: وقتی انسان در ماده‌ای عمل می‌کند، آن ماده را به خود اختصاص می‌دهد، و این همان ملکیت اعتباری یعنی جواز تصرف است، این عقیده‌ای است که یک انسان اجتماعی به آن پای‌بند است و عقلا هم همین را جایز می‌دانند، و انسان را در این اعتقادش تخطئه نمی‌کنند. </p> <p>لیکن از آنجایی که یک فرد از انسان نمی‌تواند با عملکرد خودش تمامی حوائج زندگی خود را برآورد، همین معنا او را وادار کرده تا اجتماعی تعاونی تشکیل دهد و در نتیجه هر انسانی از دستاورد عمل خود استفاده کند، و ما زاد آن را در اختیار دیگران قرار داده، در مقابل، از دستاورد دیگران، سایر حوائج خود را برآورد، در نتیجه ناگزیر شد تا با همنوعان خود مبادله و معاوضه را آغاز کند، و سرانجام، قرار بر این شد که، هر فرد از انسان در یک و یا چند رشته عمل کند، و از این راه و یا راهها چیزهایی را مالک شود، و از آنها آنچه خودش احتیاج دارد مصرف کند، و بقیه را با ما زاد از دستاوردهای دیگران معاوضه نماید، و نیاز خود را از آنها تامین نماید، و اصل و ریشه معاملات و معاوضات همین است. </p> <p>لیکن چند چیز باعث شد تا در مساله معاملات اشکال پدید آید، یکی اینکه کالاهایی که در اثر عملکرد انسانها به دست می‌آید یک جور نیست، و به تمام معنا با هم تفاوت دارند، دوم اینکه احتیاج انسانها به همه آنها یکسان نیست نسبت به بعضی احتیاج شدید و نسبت به بعضی دیگر کم است، سوم اینکه همه آن کالاها همیشه به یک اندازه موجود نیست، بعضی از آنها کمتر یافت می‌شود، مثلا انسان میوه را می‌خواهد برای خوردن، و الاغ را برای بار بردن، و آب را برای نوشیدن و طلا و جواهرات را برای زینت دادن و به گردن انداختن و یا انگشتر نمودن و آن را در انگشت کردن و... و اینها هر کدام برای خود ارزش و قیمتی جداگانه دارد، و نسبتشان به یکدیگر مختلف است. </p> <p>این اشکال بشر را وادار کرد تا برای هر چیزی قیمتی معین کند، و معیار قیمت را پول قرار داد، یعنی درهم و دیناری درست کرد، و بهای هر چیزی را با آن سنجید، و این عمل را در اصل با فلزات کم‌یاب مانند طلا و نقره انجام داد، آن را اصل و معیار همه ارزش‌ها کرد، و بقیه کالاها و اجناس را با آن سنجید، هم چنان که همه وزن‌ها مثل گرم و مثقال و غیره با یک معیار کلی کیلو سنجیده می‌شود، در نتیجه یک واحد از پول طلا معیاری شد که بهای تمامی<code class="page" rel="2,658"/> کالاها را با آن معین و نسبت اشیاء به یکدیگر را نیز با همان معیار معلوم کنند. </p> <p>لیکن کار به اینجا خاتمه نمی‌یافت، برای اینکه لازم بود مقیاسهای مختلفی برای هر کالایی نیز معین کنند، مثلا واحدی برای طول از قبیل ذرع و متر و امثال آن، و واحدی برای حجم چون کیل و لیتر و امثال آن، و واحدی برای سنگینی چون من و کیلو و تن و خروار و نخود و امثال آن، درست کند، در این هنگام است که تمامی نسبت‌ها معلوم می‌شود، و اشتباهی باقی نمی‌ماند و معلوم شد که مثلا یک قیراط از الماس برابر چهار دینار از طلا و فلان مقدار از آرد گندم یا میوه یا چیز دیگر است، و یک من گندم برابر مثلا ده دینار پول یا فلان مقدار شکر و فلان مقدار از چیز دیگر است، و روشن شد که قیراطی از الماس برابر است با چهل من آرد، و همچنین معلوم شد که هر چیزی برابر چه مقدار از چیز دیگر است. </p> <p>بشر بعد از این مراحل علاوه بر طلا و نقره پولهایی دیگر از مس و برنز و اسکناس و تمبر درست کرد، که شرح مفصل آن را کتابهای اقتصاد شرح داده، و بعد از این مرحله کار دیگری صورت گرفت، و آن این بود که چون مردم نمی‌توانستند کالای خود را به راه دور برده، و آنچه را که می‌خواهند، از راهی دور تهیه کنند به ناچار راههایی برای کسب و تجارت باز شد، و هر کاسب یا تاجری مخصوص تهیه کالایی شد، تا آن را با نوعی دیگر مبادله و معاوضه کند، و از این راه سودی به دست آورد، و این سود نوعی زیادی است که در قبال آنچه می‌دهد می‌گیرد. </p> <p>این اعمال و رفتاری بود که انسان برای رفع حوائج زندگی خود پیش گرفته، و در آخر، مساله به اینجا منجر شد که به دست آوردن نیازهای زندگی دائر مدار پول باشد، و به نظر چنین رسید که هر کس پول چیزی را دارد گویا، خود آن را دارد و خلاصه هدف و وسیله به یکدیگر مشتبه شد و مردم چنین پنداشتند که پول همه چیز است، چون وقتی پول باشد همه چیز هست، و اگر آدمی به پول دست یابد به همه چیز دست یافته، و هر چیزی را که مورد حاجت و یا لذت باشد می‌تواند تهیه کند، و چه بسا که پول را هم کالا حساب کردند و پول دادن و پول گرفتن را نوعی کاسبی به حساب آوردند، و دارنده این شغل را صراف نامیدند. </p> <p>از آنچه گذشت روشن شد که اصل معامله و معاوضه نخست بر این قرار گرفته بود که متاعی را که مورد حاجت نیست با متاعی دیگر که مورد حاجت است معاوضه کنند، و سپس به اینجا کشیده شد که متاعی را با پول معاوضه کنند نه به ملاک احتیاج، بلکه به ملاک کاسبی و بهره‌گیری، و این مغایرت و اختلاف میان آنچه می‌دهند با آنچه می‌گیرند، اصلی است که حیات جامعه بر آن استوار است. </p> <p>و اما دادن یک جنس و عینا همان را گرفتن، اگر بدون زیادی باشد چه بسا عقلا آن را<code class="page" rel="2,659"/> در پاره‌ای موارد که احتیاج به این کار هست امضا بکنند، چون ممکن است من امروز به گندم احتیاج نداشته باشم، و وسیله نگهداریش را هم نداشته باشم، گندم خود را به دیگری بفروشم و بهمین مقدار، دو ماه دیگر تحویل بگیرم، و یا اغراض دیگری در زندگی برایم پیش بیاید که برای تامین آن جنسی را به عین همان جنس و به همان مقدار بفروشم، و اما اگر با زیاده از عین جنس صورت بگیرد، که همان ربا و ربح باشد، باید ببینیم که چه نتایجی به بار می‌آورد و با در نظر گرفتن آن نتایج ببینیم عقل چنین معامله‌ای را تجویز می‌کند یا خیر <em>مترجم</em>. </p> <p> <em>ربا</em> منظور ما از این کلمه تبدیل جنسی است به مثل همان جنس با مقداری زیادتر، مثلا فروختن ده من گندم به مدت پنج ماه به مبلغ دوازده من گندم، و نظیر اینها، و ربا وقتی متصور است که خریدار ده من و یا قرض گیرنده آن در شدت فقر و احتیاج باشد،  و گرنه به قول معروف پول گرد را به بازار دراز می‌برد، و قوت زن و فرزند خود را می‌خرید <em>مترجم</em> و معنای فقیر کسی است که درآمدش برابر حوائجش نباشد، مثلا در هر روز بطور متوسط ده تومان به دست آورد، در حالی که به بیست تومان محتاج باشد، از همین جا است که سرمایه زندگی چنین فردی رو به نقصان می‌گذارد، و زمانی طولانی نمی‌گذرد که تمامی آنچه تا کنون کسب کرده همه را از دست می‌دهد، و قدرت پرداخت آنچه را قرض گرفته ندارد، از او عدد بیست را مطالبه می‌کنند، در حالی که او هیچ چیز ندارد، حتی عدد یک را هم فاقد است، پس دارایی چنین کسی مساوی با منهای بیست 20- است و این همان هلاکت و بدبختی در زندگی است. </p> <p>این وضع کسی است که به ناچار تن به ربا می‌دهد، و اما رباخوار؟ او هم صاحب ده تومان خود می‌شود، و هم ده تومان آن بیچاره‌ای که از وی قرض گرفته، پس در هر معامله‌ای مال دو طرف در یک طرف جمع می‌شود، و طرف دیگر بدون مال می‌ماند، و این به آن جهت است که رباخوار ده تومان دوم را بدون عوض گرفته است. </p> <p>پس سرانجام ربا از یک سو مستلزم نابودی طبقه فقیر است، و از سوی دیگر جمع شدن اموال نزد طبقه سرمایه‌دار، و معلوم است که یکی از نتایج این وضع همانا حکومت و فرمانروایی ثروتمند رباخواربر جان و مال و ناموس مردم است، چون با داشتن قدرت مالی هر کاری را در راه به دست آوردن خواستها و لذتهایش می‌کند و غریزه استخدام، این بی‌بندوباری را برایش توجیه می‌کند، و نتیجه دیگرش دشمنی طبقه فقیر نسبت به طبقه ثروتمند است، او را وامی‌دارد تا به منظور دفاع از جان خود و از زندگی تلخ‌تر از زهرش و به هر طریقه‌ای که دستش برسد از آن طبقه انتقام بگیرد، و هرج و مرج و فساد نظام زندگی بشر و به دنبالش هلاکت بشریت و<code class="page" rel="2,660"/> نابودی تمدن از همین جا شروع می‌شود. </p> <p>البته این نیز هست که هر رباخوار نمی‌تواند تمامی طلبهای خود را وصول کند، برای اینکه همه بدهکاران که بدهی‌هایشان مثل برف انبار شده، نمی‌توانند دین خود را بپردازند، هر چند هم بخواهند بپردازند. </p> <p>البته اینها همه در باره ربای معمولی میان اغنیا و فقرا بود، و اما رباهای دیگر مثلا ربای تجارتی که اساس کار بانکها است، و ربای قرض و تجارت کردن با پول، کمترین ضررش این است که باعث می‌شود اموال به تدریج یک جا یعنی در طرف بانکها جمع شده، سرمایه‌های تجارتی از حد و حساب بیرون رود، و بیش از آن حدی که بر حسب واقع باید نیرومند شود، نیرومند گردد، و چون طغیان، اثر حتمی قدرت خارج از حد است، در میان همین قدرتها تطاول و درگیری ایجاد شده، یکی می‌خواهد دیگری را در خود هضم کند، و سرانجام همه این قدرتها نزد آنکه نیرومندتر از همه است تمرکز می‌یابد، و پیوسته فقر عمومی در میان بشر گسترش یافته، و ثروت انحصاری اقلیتی قرار می‌گیرد، و همان هرج و مرجی که گفتیم پدید آید. </p> <p>دانشمندان اقتصاد شکی در این ندارند که تنها علت شیوع کمونیسم در جهان، و پیشرفت مرام اشتراکی، همین تراکم فاحش ثروت نزد افرادی انگشت‌شمار است، البته خودنمایی و تظاهر این افراد به مزایای زندگی نیز بی اثر نیست، و آتش کینه محرومان را تیزتر می‌کند، محرومینی که اکثریت بشر را تشکیل می‌دهند، و از حیاتی‌ترین حوائج زندگی محرومند، و طبقه ثروتمند همواره ایشان را با کلماتی از قبیل <em>تمدن</em> ، <em>عدالت</em> ، <em>حریت</em> ،  <em>تساوی حقوق</em> و... فریب داده، به زبان چیزهایی می‌گویند که در دلهایشان نیست منظورشان از الفاظی که می‌گویند ضد معانی آنها است، گمان می‌کنند با این دروغها و فریبکاریها به هدفهای نامقدس خود که بیشتر خوردن، و طبقه فقیر را بیشتر ذلیل کردن و بر آنان بیشتر حکومت کردن است خواهند رسید، و به زورگویی بیشتری به آنان خواهند پرداخت، و می‌پندارند که این راه تنها وسیله و راه سعادت آنان در زندگی است، و لیکن امروز دستگیرشان شده که آنچه را مایه سعادت خود می‌پنداشتند به ضررشان تمام شد، و نقشه‌هایی که برای به شیشه کردن خون بینوایان کشیدند دام‌هایی بود که اول خودشان در آن افتادند، آری: <span class="aya" rel="3_54" data-words="1-9">و مکروا و مکر الله و الله خیر الماکرین</span><span class="footnote" rel="1" title="سرانجام بدکاران بدی است، و خدای سبحان بهتر می‌داند که عاقبت این نشانه بشر چیست، و در اثر رباخواری در آینده زندگیش به چه بلاهایی مبتلا می‌شود سوره روم آیه ۱۰&quot;">*</span> علیه خدا نقشه می‌کشند خدا هم نقشه می‌کشد با این تفاوت که   <code class="page" rel="2,661"/> او بهترین نقشه کشندگان است،  چون خدا دشمن خود را به دست خود او نابود می‌کند <span class="aya" rel="30_10" data-words="1-6">ثم کان عاقبة الذین أساؤا السوای</span><span class="footnote" rel="1" title="سوره توبه ۹ آیه ۳۴">*</span>. </p> <p>و یکی از مفاسد شوم ربا این است که راه گنجینه کردن و اندوختن ثروت را آسان نمود، در سابق اگر کسی می‌خواست پولی را پنهان کند هیچ تامینی از محفوظ ماندنش نداشت، ولی امروز میلیونها ریال پول را در مخازن بانکها ذخیره می‌کنند، و آن را در خرید و فروش و کارهای تولیدی از جریان می‌اندازند، و خود بر اریکه بطالت و عیاشی تکیه می‌زنند، و میلیونها انسان را از کارهای تولیدی که فطرت انسان را به آن وا می‌دارد محروم می‌سازند، آری حیات بشر بر کار و کوشش استوار است، و ربا باعث می‌شود که عده‌ای به خاطر ثروت بسیار و بی نیازی بیرون از حد کار نکنند، و عده‌ای دیگر نیز به خاطر محرومیت، از کار محروم باشند. </p> <h3>بحث علمی دیگر <span class="title" rel="2_275 2_276 2_277 2_278 2_279 2_280 2_281"> گفتار غزالی پیرامون طلا و نقره درهم و دینار و معاملات ربوی در آنها</span> </h3> <p> غزالی در باب شکر از کتاب احیاء العلوم خود می‌گوید: یکی از نعمتهای خدای تعالی، خلقت <em>درهم</em> و <em>دینار</em> است، که قوام زندگی دنیا بر آن دو است اگر چه درهم و دینار دو موجود جامد هستند و در خود آنها فائده‌ای نیست، و لیکن با اینحال مورد حاجت خلق است، چون تمامی انسانها محتاج به مواد بسیاری از خوردنیها و پوشیدنیها و سایر حوائج هستند و بسیار می‌شود که انسان به چیزی نیازمند است که ندارد، و در عوض چیزی دارد که احتیاجی به آن ندارد، مثلا شخصی زعفران دارد، ولی مرکبی که بر آن سوار شود ندارد، و شخصی دیگر مرکب دارد، و احتیاجی به آن ندارد، در عوض به زعفران محتاج است، اینجا است که پای مبادله به میان می‌آید، یعنی این دو ناگزیر به معاوضه می‌شوند. </p> <p>از سوی دیگر مقدار عوض باید معین شود، یعنی هرگز یک صاحب شتر حاضر نیست که شتر خود را بدون حساب با زعفران معاوضه کند، زیرا مناسبتی میان شتر و زعفران نیست تا مثلا گفته شود به اندازه وزن شتر زعفران بگیرد، و یا پوست شتری را از زعفران پر کنند و به او بدهند، و همچنین است کسی که خانه‌ای را با پارچه‌ای معاوضه می‌کند، و یا برده‌ای را با   <code class="page" rel="2,662"/> گیوه و یا چکمه معاوضه می‌کند و یا آرد می‌دهد تا الاغی بگیرد، با در نظر گرفتن اینکه این اشیا هیچ تناسبی با هم ندارند، و معلوم نیست که یک شتر مساوی با چقدر زعفران است، در نتیجه مشکل بسیار بزرگی در امر معاملات پیش آمد، و بشر محتاج شد به اینکه حد وسطی در بین اجناس متفرق و نامربوط به هم، پیدا کند، و با آن حد متوسط بها و رتبه و منزلت هر چیزی را دریابد، و بعد از معین شدن ارزش هر کالایی بفهمد که کدام مساوی و کدام غیر مساوی است. </p> <p>خدای تعالی به همین منظور درهم و دینار یا به عبارت دیگر طلا و نقره را خلق کرد، تا حاکم و حد متوسط میان اموال باشند، و هر مالی را با آن دو بسنجند، مثلا بگویند این شتر صد دینار می‌ارزد، و صد دینار زعفران فلان مقدار می‌شود، پس فلان مقدار از زعفران برابر یک شتر است، برای اینکه هر دو برابر صد دینار هستند. </p> <p>و اگر این غرض با طلا و نقره انجام شد، برای این بود که برای بشر هیچ نفع و غرضی در خود آن دو نیست، نه خوردنی است، و نه پوشیدنی، و نه غیر آن، و اگر خدا چیز دیگر را حد متوسط قرار می‌داد که احیانا خود آن چیز متعلق غرض واقع می‌شد، چه بسا باعث می‌شد این غرض برای صاحبش موجب مزیتی شود، در حالی که آن طرف دیگر که به خود آن چیز غرضی ندارد این ترجیح را نداشته باشد، در نتیجه باز هم نظام قیمت‌گذاری به هم می‌خورد، و بهمین جهت خدای تعالی طلا و نقره را خلق کرد که خود آنها متعلق غرض نیستند، اینجا بود که طلا و نقره در بین مردم متداول شد، و میان اموال به عدالت حکم کردند. </p> <p>حکمت دیگری که در خلقت طلا و نقره هست این است که این دو فلز وسیله‌ای است برای به دست آوردن هر چیزی که به آن احتیاج باشد، چون این دو، فلزی کمیاب هستند، و خود آنها متعلق هیچ غرضی قرار نمی‌گیرند. </p> <p>و دیگر اینکه نسبت تمامی اموال با آن دو مساوی است، پس هر کسی آن دو را داشته باشد گویی همه چیز را دارد، ولی اگر کسی یک مقدار پارچه داشته باشد، تنها یک جامه دارد نه همه چیز، و اگر صاحب جامه احتیاج به غذا پیدا کند به آسانی نمی‌تواند نان نانوا را با جامه خود معاوضه کند، چون بسیار می‌شود که نانوا احتیاجی به جامه ندارد، بلکه مثلا او فعلا محتاج به یک گاو است،  پس او ناچار باید جامه را به دارنده گاوی که محتاج به جامه است بدهد، و گاو او را گرفته به صاحب نان بدهد، و از او نان بگیرد، و چنین چیزی به سهولت انجام نمی‌شود <em>مترجم</em>، ناگزیر محتاج است به چیزی که اگر آن را داشته باشد مثل اینکه همه چیز را دارد، و حتما آن چیز باید از نظر شکل و صورت دارای خاصیت نباشد، و از نظر کانه همه<code class="page" rel="2,663"/> چیز باشد، چون چیزی می‌تواند نسبت متساوی با اشیای مختلف داشته باشد که خودش صورتی خاص نداشته باشد، نظیر آینه که خودش هیچ رنگی ندارد، ولی همه رنگها را نشان می‌دهد، طلا و نقره هم همینطورند، یعنی خودشان به آن جهت که طلا و نقره‌اند نه غذا هستند، نه دوا، و نه غیر آن، ولی وسیله‌ای برای به دست آوردن هر غرضی واقع می‌شوند. </p> <p>مثال دیگر طلا و نقره حروفی چون از-تا-در-بر و امثال آن است که خودشان معنایی ندارد، ولی اگر با غیر خود ترکیب شده و جمله تشکیل شود معنا می‌دهند. </p> <p>این بود دو تا از حکمت‌هایی که در خلقت طلا و نقره است، البته حکمتهای دیگری نیز هست که اگر بخواهیم همه را ذکر کنیم طولانی می‌شود. </p> <p>غزالی سپس مطلبی دیگر اضافه می‌کند، که حاصلش این است: طلا و نقره از آنجا که به خاطر حکمت‌های نامبرده از نعمت‌های خدای تعالی هستند، اگر کسی در آن دو عملی انجام دهد که منافی با حکمتهایی باشد که در خلقتش منظور بود، در حقیقت به نعمت خدا کفر ورزیده است. </p> <p>و از این بیان نتیجه گرفته که پس ذخیره کردن طلا و نقره ظلم، و باعث ابطال حکمتی است که در خلقت آن دو است، برای اینکه ذخیره کردن طلا و نقره، زندانی کردن حاکمی است که باید بین مردم حکومت کند، وقتی با زندانی کردن آن از حکومتش جلوگیر شد، هرج و مرج بین مردم پیدا می‌شود، چون دیگر کسی نیست که مردم به عنوان داوری عادل به وی مراجعه کنند. </p> <p>آن گاه این نتیجه را هم گرفته که تهیه کردن ظرفهای طلایی و نقره‌ای حرام است، چون معنای این عمل این است که به طلا و نقره نظری استقلالی داشته باشیم، در حالی که طلا و نقره مقصود با لذات نیستند بلکه برای سایر اغراض، به کار می‌روند و خلاصه هدف نیستند، بلکه وسیله‌اند، و چنین عملی ظلم است، و مثل این می‌ماند که اهل یک کشور حاکم خود را به بافندگی وادارند، یا به گرفتن مالیات گمرگ و سایر کارهایی که طبقات بی سواد و ناآگاه هم می‌توانند انجامش دهند. </p> <p>نتیجه دیگری از بیان خود گرفته و آن حرمت معاملات ربوی در خصوص درهم و دینار است، و گفته است: این عمل کفر به نعمت خدا و ظلم است، برای اینکه ظلم عبارت است از اینکه چیزی را در غیر آن مورد که برای آن خلق شده، مصرف کنند، و طلا و نقره خلق شده‌اند تا وسیله باشند نه هدف، چون غرضی که در خود آنها نیست تا هدف قرار گیرد، پایان گفتار غزالی. <code class="page" rel="2,664"/> ما در گفته غزالی نقطه نظرهایی داریم هم در اساسی که در برای بحث پی ریزی کرده، و هم در بنائی که روی آن پایه چیده، و نتایجی که از آن بحث گرفته است. </p> <h3> <span class="title" rel="2_279 2_275 2_276 2_277 2_278 2_280 2_281">اشکالاتی بر نظریات غزالی در باره طلا و نقره و مساله ربا</span> </h3> <p> اما نقطه نظر ما: در اساسی که غزالی برای بحث ریخته چند اشکال است: اول اینکه: اگر مطلب آن طور باشد که وی گفته، یعنی خلقت طلا و نقره برای این بود که وسیله باشد نه هدف، و هیچ غرضی در خود آنها نیست ، چگونه ممکن است چیزی که خودش ارزش ندارد، وسیله ارزیابی چیزهای دیگر شود، و چگونه ممکن است چیزی اجناس و کالاها را با معیاری اندازه‌گیری کند، که خودش آن معیار را ندارد، آیا ممکن است طول مسافت بین دو نقطه را با چیزی به دست آورد که خودش طول ندارد؟ و یا سنگینی و وزن یک گونی برنج را با چیزی معین کرد که خودش وزن ندارد؟. </p> <p>اشکال دوم اینکه: خودش از یک طرف میگوید: هیچ غرضی در خود طلا و نقره نیست، از طرفی دیگر می‌گوید طلا و نقره کمیاب هستند، و این تناقضی است آشکار، برای اینکه کمیاب بودن تصور ندارد مگر در چیزی که مردم آن را طالبند، عزت وجود بدون مطلوبیت تصور ندارد. </p> <p>اشکال سوم این است که: اگر طلا و نقره مقصود بالذات نباشند بلکه مقصود للغیر باشند، باید بین طلا و نقره فرقی نباشد، و هر دو یک قیمت داشته باشند، و حال آنکه می‌بینیم عقلا، بهای نقره را کمتر از طلا اعتبار کرده‌اند. </p> <p>اشکال چهارم اینکه: در اینصورت باید سایر پولها چه مسی و چه کاغذی با طلا و نقره یک ارزش داشته باشد، و نیز باید جنس‌ها بهای جنس دیگر قرار نگیرند با اینکه ما با چرم، نمک و یا چیز دیگر می‌خریم. </p> <p>و اما نقطه نظرهای ما در نتایجی که از بحث گرفته: 1-اینست که حرمت ذخیره کردن طلا و نقره برای این نیست که این عمل طلا و نقره را مقصود بالذات می‌کند، و به آن دو ارزشی استقلالی می‌دهد، بلکه از آیه شریفه: <span class="aya" rel="9_34" data-words="20-31">و الذین یکنزون الذهب و الفضة، و لا ینفقونها فی سبیل الله</span>...<span class="footnote" rel="1" title="سوره روم آیه ۳۹">*</span> برمی‌آید که علت آن محرومیت فقرا از روزی خوردن است، یعنی طلا و نقره باید در راه برآوردن حوائج که خود نیاز به کار و فعالیت دارد مصرف شود، و فقرا آن را در برابر سعی و کوشش خود بگیرند، و در راه تامین حوائج شخصی خود مصرف کنند، که توضیح بیشترش در تفسیر آیه نامبرده که آیه 35 از سوره توبه است خواهد آمد. </p> <p>   <code class="page" rel="2,665"/> 2-اینکه وی ساختن و مصرف کردن ظرفهای طلایی و نقره‌ای را از این جهت حرام دانست که ظلم و کفر به نعمت خدا است، اگر علت حرمت نامبرده این باشد باید گلوبند و دست‌بند طلایی و نقره‌ای زنان نیز حرام باشد، چون این عمل هم طلا و نقره را مقصود بالذات می‌کند، و نیز باید خرید و فروش طلا و نقره نیز حرام باشد، و حال آنکه در شرع اسلام اینگونه اعمال نه ظلم خوانده شده و نه کفر، و نه معامله طلا به نقره و زیور کردن به آن دو حرام شده است، پس علت چیز دیگری است. </p> <p>3-اینکه مفسده‌ای که برای ربا ذکر کرد و حرمت ربا را به خاطر آن مفسده دانست در تمامی معاملاتی که روی نقدینه‌ها انجام می‌گیرد هست، هزار تومان پول مسی دادن و هزار و صد تومان گرفتن همین مفسده را دارد، پس چرا غزالی مساله را منحصر در طلا و نقره کرد، و نیز ده من گندم دادن و یازده من گندم گرفتن نیز حرام است، و انحصاری به طلا و نقره ندارد، پس گفتار وی نه جامع است نه مانع، اما جامع نیست برای اینکه شامل ربای در گندم و جو و سایر چیزهایی که قابل وزن و پیمانه کردن هستند نمی‌شود، و اما مانع نیست برای اینکه شامل استعمال گلوبند و سایر زیور آلات می‌شود، و حال آنکه نباید بشود. </p> <p>از همه اینها گذشته، علت حرمت ربا در خود آیه شریفه آمده می‌فرماید: <span class="aya" rel="30_39" data-words="1-24">و ما آتیتم من ربا لیربوا فی أموال الناس فلا یربوا عند الله، و ما آتیتم من زکاة تریدون وجه الله، فأولئک هم المضعفون</span><span class="footnote" rel="1" title="مجمع البیان ج ۱ ص ۳۹۳">*</span> و ربا را عبارت دانسته از زیاد شدن اموال مردم، و ضمیمه کردن اموال دیگران به مال افرادی انگشت شمار و این همان است که ما در بیان خود آوردیم، و گفتیم همانطور که تخم گیاه موادی را از زمین بعنوان تغذیه می‌گیرد، و ضمیمه خود می‌کند، و بزرگ می‌شود، همچنین رباخوار اموال مردم را ضمیمه مال خود نموده، لذا از مال مردم کم و به مال او افزوده می‌شود تا جایی که اکثریت مردم تهی‌دست، و رباخوار صاحب اموالی متراکم گردد، و با این بیان روشن می‌شود که مراد از جمله:  <span class="aya" rel="2_279" data-words="10-20">و إن تبتم فلکم رؤس أموالکم، لا تظلمون و لا تظلمون</span>... این است که نه شما به مردم ظلم کنید و نه از طرف مردم و یا از ناحیه خدا به شما ظلم شود، پس ربا ظلم به مردم است. </p> 
