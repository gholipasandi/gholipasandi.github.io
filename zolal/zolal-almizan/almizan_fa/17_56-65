<h3 class="ayas">سوره الإسراء آیه‌های ۵۶ تا ۶۵</h3><code class="section" rel="17_56-65"/><h3>ترجمه آیات</h3> <p> <span class="trans" rel="17_56">بگو آن الهه که به غیر خدا خدایانی می‌پندارید صدا بزنید و از آنها حاجت بخواهید (خواهید دید) <code class="page" rel="13,174"/> که مالک بلاگردانی از شما را نیستند تا مکروه شما را برگردانیده محبوبتان را بیاورند.  «۵۶» </span><span class="trans" rel="17_57">آنهایی که کفار به خدائیشان می‌خوانند و خدا را می‌خوانند و همه در جستجوی راهی به سوی پروردگار خویشند تا کدام منزلتی نزدیک‌تر به دست آورند به رحمت او امیدوار و از عذاب او ترسانند که عذاب پروردگارت لازم الاحترام است.  «۵۷» </span><span class="trans" rel="17_58">و هیچ قریه‌ای نیست مگر اینکه ما هلاک کننده آن قبل از قیامت و یا عذاب کننده آنیم به عذابی شدید و این در کتاب نوشته شده است.  «۵۸» </span><span class="trans" rel="17_59">و اگر آیات پیشنهادی کفار قریش را نفرستادیم چیزی مانع ما نشد جز اینکه در امتهای گذشته فرستادیم تکذیبش کردند (هم چنان که) به قوم ثمود ناقه (ای که خود خواسته بودند) را که آیتی بینا کننده بود دادیم، پس به آن ظلم کردند و ما هر وقت آیات را بفرستیم به منظور تخویف می‌فرستیم.  «۵۹» </span><span class="trans" rel="17_60">و بیاد آور وقتی را که به تو گفتیم پروردگارت احاطه به مردم دارد، و ما آن رؤیا که به تو نشان دادیم جز به منظور آزمایش بشر قرارش ندادیم، همچنین شجره‌ای که در قرآن لعن شده که تخویفشان می‌کنیم ولی هر چه می‌کنیم جز بیشتر شدن طغیانشان نتیجه نمی‌دهد آن هم چه طغیان بزرگی.  «۶۰» </span><span class="trans" rel="17_61"> (و نیز) بیاد آر آن زمان را که به ملائکه گفتیم سجده بر آدم کنید، همه سجده کردند جز ابلیس که گفت: من سجده کنم برای کسی که تو او را از گل خلق کرده‌ای؟.  «۶۱» </span><span class="trans" rel="17_62">و نیز گفت: به من بگو ببینم موجود قحطی بود که این را بر من برتری دهی اگر مرا تا روز قیامت عمر دهی تمامی فرزندان او را جز اندکی فریب داده گمراه می‌کنم.  «۶۲» </span><span class="trans" rel="17_63">پروردگارت فرمود: برو!هر کس از ایشان خواست پیروی تو کند بکند که جهنم هم بزرگ است و جزائی کامل است.  «۶۳» </span><span class="trans" rel="17_64">با آواز خود هر چه توانستی از ایشان بفریبی بفریب و از مدارج کمال پائین بیاور و تا آنجا که می‌توانی لشگر سوار و پیاده‌ات را بر سرشان بتازان و احاطه‌شان کن و در اموال و اولادشان شرکت کن و وعده‌های دروغیشان بده، آری شیطان چیزی جز دروغ و فریب وعده‌شان نمی‌دهد.  «۶۴» </span><span class="trans" rel="17_65">همانا ترا بر بندگان (خاص) من تسلط نیست و تنها محافظت و نگهبانی خدا (آنها را) کافی است.  «۶۵» </span></p>                 <h3>بیان آیات</h3> <p> در این آیات در باره مساله توحید بگونه دیگری احتجاج شده، و ربوبیت خدایانی که مشرکین می‌پرستیدند ابطال گردیده، و حاصلش اینست که بتها قادر به رفع گرفتاریها و برداشتن آنها از پرستش کنندگان خود نیستند، بلکه آنها در احتیاج به خدای سبحان مانند خود<code class="page" rel="13,175"/> بت‌پرستانند، که همواره در جستجوی وسیله‌ای به درگاه خدا هستند، و رحمت او را امیدوار، و از عذاب او بیمناکند. </p> <p>و مساله گرفتاریها و هلاکت‌ها و عذابها همه به دست خدای تعالی است، و او در کتاب خود نوشته که هر قریه‌ای را قبل از روز قیامت هلاک کند، و یا به عذاب شدیدی مبتلا سازد، در بین امتهای گذشته هم همین معنا را اعمال کرده، برای هر امتی آیات و معجزات خود را می‌فرستاده و چون کفر می‌ورزیدند و آن را تکذیب می‌کردند دنبالش عذاب انقراض آور را می‌فرستاده ولی در امت آخرین از آوردن آن معجزات که دنبالش عذاب استیصال است خودداری کرد. </p> <p>آری خداوند چنین خواست که رفتار ایشان را با هلاکت تلافی نکند، چیزی که هست اصل فساد در میان آنان رو به پیشرفت است، و به زودی شیطان همه‌شان را گمراه می‌کند، آن وقت است که وعده خدا در باره آنان محقق گشته و خدا هلاکشان می‌سازد، و این امری است شدنی. </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">استدلال بر نفی الوهیت خدایان مشرکین به اینکه لازمه ربوبیت، داشتن قدرت بر رساندن سود و دفع ضرر است</span> </h3> <p> <span class="aya" rel="17_56" data-words="1-14">قل ادعوا الذین زعمتم من دونه فلا یملکون کشف الضر عنکم و لا تحویلا</span> <span class="phrase">کلمه <em rel="fa_17_56_4-4" data-sentence="5:210">زعم</em> که حرف اول آن به هر سه حرکت خوانده می‌شود به معنای مطلق اعتقاد است، لیکن بیشتر در اعتقاد باطل استعمال شده، و به همین جهت از ابن عباس نقل می‌کنند که گفته: هر جا کلمه <em rel="fa_17_56_4-4" data-sentence="224:32">زعم</em> در قرآن آمده به معنای دروغ است.</span> </p> <p>کلمه: <em>دعاء</em> و <em>نداء</em> به یک معنا است، با این تفاوت که نداء در جایی است که خواندن مستلزم صدا و آواز هم باشد، و لیکن دعاء اعم است، حتی در جایی هم که دعوت و خواندنی به اشاره و یا غیر آن صورت گیرد استعمال می‌شود. </p> <p>و بعضی<span class="footnote" rel="1" title="روح المعانی، ج ۱۵، ص ۹۸">*</span> ها در فرق میان آن دو گفته‌اند که <em>نداء</em> خواندنی را گویند که اسم خوانده شده، به زبان آورده نشود (مثل اینکه در فارسی هم کسی را که می‌خواهند صدا بزنند می‌گویند: آهای) و تنها حروف نداء یعنی-یا-و-ایا-و یا امثال آنها به کار رود، به خلاف دعاء که به معنای صدا زدنی است که اسم شخص خوانده شده هم برده شود، مثلا گفته شود  <em>ای حسن</em> . </p> <p>این آیه بر نفی الوهیت خدایان مشرکین از این راه استدلال می‌کند که آن ربی که مستحق پرستش است ربی است که قادر بر رساندن منفعت و دفع ضرر باشد، چون داشتن چنین قدرتی لازمه ربوبیت است. </p> <p>   <code class="page" rel="13,176"/> و خود مشرکین هم این معنا را می‌دانند و قبول دارند، چیزی که هست اگر شریکهایی برای خدا گرفته و می‌پرستیدند به طمع نفع آنها و از ترس ضرر آنها است، و در همین جا به خطا رفته‌اند زیرا این شرکاء قادر بر رساندن نفع و دفع ضرر نیستند، پس الوهیت ندارند، شاهد نفع و ضرر نداشتن آنها این است که مشرکین آنها را به این امید و به همین ترس می‌پرستند، و تا کنون چنین خاصیتی از آنها ندیده‌اند. </p> <p>و چطور می‌توانند از پیش خود و مستقلا خاصیت بلاگردانی را داشته و حاجت برآورند و رفع پریشانی کنند با اینکه خود آنها مخلوق خدایند، و به اعتراف خود مشرکین در پی راهی و وسیله‌ای به درگاه خدا هستند، امیدوار رحمت او و بیمناک از عذاب اویند. </p> <p>پس معلوم شد که اولا مراد از جمله‌ <span class="aya" rel="17_56" data-words="3-6">الذین زعمتم من دونه</span> مشرکین است که ملائکه و جن و یا انس را می‌پرستیدند، چون مقصود ایشان از پرستش بتها تقرب به ملائکه و یا جن و انس بوده و همچنین اگر آفتاب و یا ماه و یا ستارگان را می‌پرستیدند به همین منظور بوده که به درگاه روحانیان آنها که از جنس ملائکه هستند تقرب یابند. </p> <p>علاوه بر این بتها از آن نظر که بت هستند حقیقتا چیزی نیستند که قابل پرستش باشند، هم چنان که فرمود: <span class="aya" rel="53_23" data-words="1-8">إن هی إلا أسماء سمیتموها أنتم و آباؤکم</span> اینها جز اسمایی که پدرانتان و یا خودتان نامیده‌اند چیز دیگری نیستند. </p> <p>و اما آنهایی که از چوب و یا فلزی ساخته شده‌اند که جز جماد بی‌جان چیز دیگری نیستند، و با سایر جمادات فرقی ندارند، و سجده در برابر آنها با سجده در برابر سایر چوبها و سایر سنگها فرقی ندارد، پس بت بودنشان از جهت سنگ و چوب بودن نیست. </p> <p>و ثانیا روشن شد که مراد از نفی قدرت آنها، اینست که مستقلا و بدون احتیاج به خدای سبحان قادر نیستند، به دلیل اینکه در آیه بعد می‌فرماید: <span class="aya" rel="17_57" data-words="1-7">أولئک الذین یدعون یبتغون إلی ربهم الوسیلة...</span>. </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">چند وجه دیگر در بیان مراد از مالک نفع و ضرر نبودن بتها</span> </h3> <p> بعضی<span class="footnote" rel="1" title="روح المعانی، ج ۱۵، ص ۹۸">*</span> از مفسرین گفته‌اند: گویا مراد از مالک ضرر و نفع نبودن بتها این است که قدرت تام و کامل ندارند، و گرنه مشرکین اقرار دارند که قدرت خدایان دروغی از ناحیه خداست، آری مشرکین این معنا را انکار ندارند که شرکاء و بتها به جمیع صفاتشان مخلوق خدایند، و صفات خدا کاملتر و قوی‌تر از صفات بتها است. </p> <p>این معنا که معلوم شد استدلال آیه کاملا تمام گشته مشرکین مجاب می‌شوند، و گرنه   <code class="page" rel="13,177"/> قدرت نداشتن ملائکه و جن که مورد پرستش مشرکین هستند خیلی روشن نیست، و دلیل روشنی نداریم که بطور مطلق جن و ملک هیچ قدرتی ندارند. </p> <p>و اگر بگویی: دلیلش این است که مشرکین دست به دامن جن و ملک می‌شوند، و اجابتی نمی‌بینند، جواب می‌دهیم ما مسلمانها هم دست به دامن خدا می‌شویم و دعاهایمان مستجاب نمی‌شود. </p> <p>بعضی<span class="footnote" rel="1" title="روح المعانی، ج ۱۵، ص ۹۸">*</span> دیگر گفته‌اند: مراد این است که اصلا قدرتی بر نفع و ضرر ندارند و استدلال می‌کنند به دلیل اشعریها که می‌گویند تمامی ممکنات در ابتدای تکوینشان مستند به خدایند، و ما در پاسخ آنان می‌گوییم جن و انس و ملائکه هر چند که الآن قدرت دارند، لیکن در آغاز هم خودشان و هم قدرتشان مستند به خدایند پس در حقیقت مستقلا هیچ قدرتی ندارند. </p> <p>و لیکن هر چند که قرآن برای ملائکه و جن اثبات انواع قدرت می‌کند آن هم نه در یک آیه و دو آیه بلکه در آیات بسیاری که نمی‌توان تاویلش کرد ولی در عین حال حقیقت قدرت را در نظائر آیه‌ <span class="aya" rel="2_165" data-words="27-30">أن القوة لله جمیعا</span><span class="footnote" rel="2" title="سوره بقره، آیه ۱۶۵">*</span> به خدا اختصاص می‌دهد. </p> <p>و از اینجا می‌فهمیم که غیر خدا اگر چیزی یا کسی قدرتی دارد قدرتش از قدرت خدا نشات گرفته است، یعنی خدا او را قادر ساخته است، و اگر چیزی را مالک است خداوند تملیکش کرده، پس احدی نیست که در قدرت و ملکی مستقل باشد مگر خود او، و قدرت و ملکهایی که در دست دیگران است عاریتی می‌باشد و تاثیرش نیز بستگی به اذن خدا و مشیت او دارد. </p> <p>بنا بر این نمی‌توان احتجاج آیه شریفه را منوط بر این دانست که ملائکه و جن و انس که مورد پرستش بت‌پرستان قرار گرفته‌اند اصلا قدرت ندارند، بلکه حجت مزبور مبتنی بر این است که خدایان، مستقل در ملک و قدرت نیستند، و در هر چه دارند مثل خود پرستش کنندگانشان محتاج به خدایند، و به درگاه او روانند و اگر بت‌پرستان این خدایان را می‌خوانند از آنجایی که دعا متوجه قدرت مستقل می‌شود نه به قدرت کسی که قدرتش و ملکش به تملیک دیگری است، پس در حقیقت دعا و مسئلت ایشان هم متوجه درگاه خدای تعالی است، و در حقیقت از او می‌خواهند نه از بتها. </p> <p>و اما به این سخن مفسر که گفت: دلیلی واضح و روشن نداریم که ملائکه و     <code class="page" rel="13,178"/> جن مطلقا قدرت نداشتند زیرا اگر استدلال کنی بر اینکه مشرکین دست به دامن آنها (ملائکه و جن) می‌شوند و اجابتی نمی‌بینند جواب می‌دهیم ما مسلمانها هم دست به دامن خدا می‌شویم و دعایمان مستجاب نمی‌شود و این دلیل بر این نیست که خداوند قدرت ندارد  جوابش را خدای تعالی در کلام خود داده تا دیگر کسی چنین معارضه‌ای نکند. </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">دعا و در خواست حقیقی از خدای سبحان مستجاب است، بر خلاف دعای مشرکین و طلب از بتها که قادر بر اجابت نیستند</span> </h3> <p> توضیح اینکه: خدای تعالی که گفتارش حق است فرموده: <span class="aya" rel="2_186" data-words="8-12">أجیب دعوة الداع إذا دعان</span><span class="footnote" rel="1" title="دعوت دعا کننده را وقتی اجابت می‌کنم که مرا بخواند سوره بقره، آیه ۱۸۶">*</span> و نیز فرموده: <span class="aya" rel="40_60" data-words="4-6">ادعونی أستجب لکم</span><span class="footnote" rel="2" title="مرا بخوانید تا اجابت کنم سوره مؤمن آیه ۶۰">*</span> و این گفتار خود را به هیچ قیدی مقید نکرد، در نتیجه فهماند که وقتی عبد با حالت جدی دعا کند و با دعا بازی نکند و قلبش در دعا متوجه کسی جز خدا نباشد، بلکه از غیر خدا قطع و متوجه و ملتجی به درگاه او شود، البته او هم دعایش را مستجاب می‌سازد. </p> <p>آن گاه در ذیل آیات مورد بحث انقطاع مزبور را به عنوان متمم حجت بیان نموده و فرموده است: <span class="aya" rel="17_67" data-words="1-16">و إذا مسکم الضر فی البحر ضل من تدعون إلا إیاه فلما نجاکم إلی البر أعرضتم</span> یعنی شما در هنگام برخورد با پیشامدهای دریایی بطور کلی از هر چیزی منقطع گشته با راهنمایی فطرتتان متوجه درگاه پروردگار می‌شوید، و خدا دعای شما را اجابت نموده و به سوی خشکی نجاتتان می‌دهد<span class="footnote" rel="3" title="سوره اسراء، آیه ۶۷">*</span>. </p> <p>و از احتجاج مزبور چنین استفاده می‌شود که وقتی امید بنده‌ای از هر چیز و هر کس منقطع گردد و از صمیم دل و قلبی فارغ و سالم رو به درگاه خدا ببرد خداوند دعایش را مستجاب می‌کند. </p> <p>در حالی که اگر توجه خود را از درگاه خدا منقطع ساخته و رو به سوی غیر خدا آورد هر چه هم از صمیم قلب دعا کند دعایش را مستجاب نمی‌کند، البته نه اینکه می‌تواند و نمی‌کند، بلکه نمی‌تواند مستجاب کند. </p> <p>و با این حال دیگر جایی برای معارضه مذکور نمی‌ماند، برای اینکه این تفاوت برای ایشان وجدانی است که هر چه خدایان خود را بخوانند دعایشان را مستجاب نمی‌کند، ولی اگر در دریا سرگردان شوند، و به شرف غرق برسند، و خدای را بخوانند خداوند نجاتشان می‌دهد، و به خشکیشان می‌رساند، و این معنا را خودشان هم اعتراف دارند، مساله دریا مثال بارزی بود که به عنوان نمونه آوردیم، و گرنه مسلمانان اگر در خشکی هم به این طور که در       <code class="page" rel="13,179"/> دریا او را می‌خوانند بخوانند قطعا ناامید نمی‌گردند. </p> <p>خدای تعالی هم در کلام خود میان دعای مشرکین به درگاه بتها و دعای مسلمین به درگاه خدای سبحان مقابله نینداخته بود تا مشرکین برگردند و به عنوان معارضه بگویند هر دو قسم دعا در مستجاب نشدن مشترکند، بلکه قرآن کریم مقابله را میان دعای مشرکین به درگاه بتها و دعای ایشان به درگاه خدای سبحان انداخته بود که در صورت ناامیدی از هر چیز و انقطاع سایر اسباب رو به آن درگاه نهاده دعایشان هم مستجاب می‌شود. </p> <p>نکته جالبی که در این احتجاج بکار رفته این است که حجت مزبور را با واسطه رسول گرامیش القاء کرده و فرموده: <em>تو به ایشان بگو</em> تا اگر مشرکین با او مناقشه کردند و گفتند در مستجاب نشدن دعا این خدایان و خدای تو مثل همند رسول خدا (ص) خدای را بخواند و مستجاب بشود تا معارضه مشرکین باطل گردد. </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">توضیح اینکه آلهه دروغین، خود در جستجوی وسیله به سوی پروردگارشان هستند</span> </h3> <p> <code class="aya" rel="17_57"/> <span class="aya" rel="17_57" data-words="1-9">أولئک الذین یدعون یبتغون إلی ربهم الوسیلة أیهم أقرب...</span>. </p> <p><span class="phrase">کلمه <em>اولئک</em> مبتداء و کلمه <em>الذین</em> صفت آن و جمله <em rel="fa_17_57_3-3" data-sentence="63:375">یدعون</em> صله آن صفت و ضمیر صله عاید به مشرکین است و جمله <em rel="fa_17_57_4-4" data-sentence="168:311">یبتغون</em> خبر مبتدای <em>اولئک</em> است، و ضمیر جمعی که در آن است و همچنین هر چه ضمیر جمع تا به آخر آیه هست همه به <em>اولئک</em> بر می‌گردد، و جمله‌ <span class="aya" rel="17_57" data-words="8-9">أیهم أقرب</span> بیان وسیله جویی است، چون کلمه <em>ابتغاء</em> به معنای فحص و پرستش است، این است آنچه که از سیاق بر می‌آید.</span> </p> <p>و <span class="phrase"><em rel="fa_17_57_7-7" data-sentence="0:280">وسیله</em> به طوری که تفسیرش کرده‌اند به معنای توسل و تقرب است و چه بسا در معنای آلت توسل و تقرب استعمال شود، و شاید معنای دوم با سیاق مناسب‌تر باشد، چون دنبال کلمه <em rel="fa_17_57_7-7" data-sentence="210:111">وسیله</em> جمله‌ <span class="aya" rel="17_57" data-words="8-9">أیهم أقرب</span> قرار گرفته که با معنای دوم سازگارتر است.</span> </p> <p>و معنا (و خدا داناتر است) این است که این ملائکه و جن و انس که مشرکین معبودشان خوانده‌اند خودشان برای تقرب به درگاه پروردگار خود وسیله می‌خواهند تا به او نزدیک‌تر باشند و راه او را بروند، و به کارهای او اقتداء کنند، همه امید رحمت از خدا دارند و در تمامی حوائج زندگی و وجودشان به او مراجعه می‌کنند، از عذاب او بیمناکند، از او می‌ترسند و معصیتش نمی‌کنند، در حالی که عذاب پروردگارت محذور است و باید از آن دوری جست. </p> <p>و مساله توسل و دست به دامن شدن به بعضی از مقربین درگاه خدا به طوری که از آیه <span class="aya" rel="5_35" data-words="1-10">یا أیها الذین آمنوا اتقوا الله و ابتغوا إلیه الوسیلة</span><span class="footnote" rel="1" title="ای کسانی که ایمان آورده‌اید بترسید از خدا و بجویید به سوی او وسیله‌ای را سوره مائده، آیه ۳۵">*</span> برمی‌آید عمل صحیحی است و غیر از آن   <code class="page" rel="13,180"/> عملی است که مشرکین بت‌پرست می‌کنند، چرا که آنان متوسل به درگاه خدا می‌شوند، ولی تقرب و عبادت را نسبت به ملائکه و جن و اولیای‌ انس انجام می‌دهند، و عبادت خدای را ترک می‌کنند، نه او را عبادت می‌کنند و نه به او امیدوارند و نه از او بیمناک، بلکه همه امید و ترسشان نسبت به وسیله است، و لذا تنها وسیله را عبادت می‌کنند، و امیدوار رحمت وسیله و بیمناک از عذاب آن هستند آن گاه برای تقرب به آن وسیله، که به زعم ایشان یا ملائکه است و یا جن و یا انس متوسل به بتها و مجسمه‌ها شده خود آن خدایان را رها می‌کردند، و بتها را می‌پرستیدند، و با دادن قربانیها به آنها تقرب می‌جستند. خلاصه اینکه ادعای اصلیشان این بود که ما به وسیله بعضی از مخلوقات خدا، به درگاه او تقرب می‌جوئیم ولی در مقام عمل آن وسیله را بطور مستقل پرستش نموده، از خود آنها بیمناک و به خود آنها امیدوار بودند، بدون اینکه خدا را در آن منافع مورد امید، و آن ضررهای مورد بیم مؤثر بدانند، پس در نتیجه بتها و یا خدایان را شریک خدا در ربوبیت و پرستش می‌دانستند. </p> <p>حال اگر مراد از جمله‌ <span class="aya" rel="17_57" data-words="1-3">أولئک الذین یدعون</span> ملائکه گرام و یا صلحای مقربین از جن، و یا انبیاء و اولیاء از انس باشد قهرا مراد از <em>جستجوی وسیله</em> و <em>امید رحمت</em> و  <em>ترس از عذاب</em> همان معنای ظاهرش خواهد بود. </p> <p>و اگر مراد اعم از این باشد به طوری که شامل شیاطین جن، و فاسقین از انس از قبیل فرعون و نمرود و امثال آنها نیز بشود آن وقت مراد از <em>جستجوی وسیله</em> به سوی خدا همان خضوع و سجود و تسبیح تکوینی خواهد بود، که قبلا بیان نمود (و برای همه موجودات اثباتش کرد) و هم چنین خوف و رجایشان مربوط به ذات ایشان خواهد بود. </p> <h3> <span class="title" rel="17_57">وجوه دیگری که در معنای جمله: <span class="aya" rel="17_57" data-words="4-9">یبتغون إلی ربهم الوسیلة أیهم أقرب</span> گفته‌اند</span> </h3> <p> بعضی<span class="footnote" rel="1" title="روح المعانی، ج ۱۵، ص ۹۸، به نقل از ابن فورک">*</span> از مفسرین تمامی ضمیرهای جمع را که در آیه وجود دارد به کلمه <em>اولئک</em>  برگردانده‌اند، ولی در معنا اشتباه کرده آیه را چنین معنا کرده‌اند که: آن انبیایی که ایشان به جای خدا می‌پرستند و مردم را به سوی حق می‌خوانند، یا خدای را می‌خوانند، و به درگاه او تضرع برده در جستجوی تقرب به سوی اویند و لیکن همانطور که می‌بینید معنای صحیحی نیست. </p> <p><span class="phrase">در کشاف در معنای آیه گفته است: یعنی خدایان آنها خودشان در جستجوی وسیله و تقرب به سوی خدایند، و کلمه <em rel="fa_17_57_8-8" data-sentence="100:283">ایهم</em> را بدل از واو <em rel="fa_17_57_4-4" data-sentence="171:253">یبتغون</em> و کلمه <em>ای</em> را موصوله گرفته   <code class="page" rel="13,181"/> که در نتیجه معنای آیه چنین می‌شود: مشرکین کسانی و چیزهایی می‌پرستند و آن را خدای خود قرار می‌دهند که مقرب‌ترین آنها در جستجوی وسیله‌ای به درگاه اویند تا چه رسد به غیر مقربین .</span> </p> <p>سپس گفته ممکن هم هست جمله <em>یبتغون الوسیلة</em> را متضمن معنای <em>یحرصون</em>  گرفته و چنین معنا کنیم: اینها هستند که مشرکین خدای خود پنداشته‌اند، و حال آنکه همین خدایان خود حرص و شتاب دارند که از دیگران به درگاه خدا نزدیک‌تر باشند و چون راه تقرب را اطاعت و زیادی خیر و صلاح می‌دانند بیشتر اطاعت می‌کنند و مانند سایر بندگان خدا بیشتر به خیر و صلاح می‌پردازند، بیشتر می‌ترسند، و بیشتر امید می‌دارند، آن وقت چگونه مشرکین ایشان را آلهه خود می‌گیرند<span class="footnote" rel="1" title="کشاف، ج ۲، ص ۶۷۳">*</span>. </p> <p>و البته معنای بدی نیستند، در صورتی که سیاق آیه با آنها بسازد، لیکن آن طور که بایست سازگاری ندارد، هر چند که معنای دوم به سیاق آیه از اولی نزدیک‌تر است. </p> <p>بعضی<span class="footnote" rel="2" title="مجمع البیان، ج ۶، ص ۴۲۲">*</span> دیگر گفته‌اند: معنای آیه این است که: اینها هستند که مشرکین آنان را خدای خود خوانده و عبادتشان می‌کنند و معتقدند که معبود ایشانند و سعی می‌کنند با پرستیدن آنها وسیله‌ای و تقربی به درگاه خدا پیدا کنند، و هر یک سعی می‌کند با پرستش بیشتر از دیگران سبقت جسته مقرب‌تر شود این معنا هم به هیچ وجه با الفاظ آیه تطبیق نمی‌کند. </p> <p><code class="aya" rel="17_58"/> <span class="aya" rel="17_58" data-words="1-19">و إن من قریة إلا نحن مهلکوها قبل یوم القیامة أو معذبوها عذابا شدیدا کان ذلک فی الکتاب مسطورا</span>. </p> <p>می‌گویند: عذاب شدید همیشه به معنای آن عذابی است که قومی را مستاصل و منقرض کند آن وقت در این آیه که در مقابل عذاب شدید مساله هلاکت را قرار داده لا بد معنا و مراد از هلاکت مرگهای طبیعی و تدریجی افراد است، و در نتیجه معنای آیه چنین می‌شود  هیچ قومی نیست مگر اینکه ما مردمش را قبل از قیامت یا می‌میرانیم و یا به عذاب استیصال و مرگ دسته جمعی مبتلا می‌کنیم تا بعد از آن قیامت را بپا کنیم هم چنان که در جای دیگر فرمود: <span class="aya" rel="18_8" data-words="1-7">و إنا لجاعلون ما علیها صعیدا جرزا</span><span class="footnote" rel="3" title="و به درستی که قرار می‌دهیم آنچه را بر زمین است بیابانی خشکزار سوره کهف، آیه ۸">*</span> و لذا بعضی گفته‌اند که <em>هلاک</em> وی مربوط به قراء و اقوام صالح، و <em>تعذیب</em> مربوط به قراء و اقوام طالح است. </p> <p>       <code class="page" rel="13,182"/> مفسرین<span class="footnote" rel="1" title="مجمع البیان، ج ۶، ص ۴۲۳">*</span> در اینکه آیه مورد بحث به چه وجهی متصل به آیه قبلی است گفته‌اند: که این آیه موعظه‌ای است که همان مشرکین را بعد از بیان توحید و معاد از عذاب خدا انذار می‌کند، و از حوادث قبل از روز بعث پاره‌ای را که دلیل بر عظمت خدای سبحان است خاطر نشان می‌سازد، تا مؤید مطالب قبل باشد. </p> <h3> <span class="title" rel="17_59 17_58 17_56 17_57 17_60 17_61 17_62 17_63 17_64 17_65">سنت الهی در اقوام گذشته: دعوت به حق، به سعادت رساندن مؤمنان و هلاکت یا عذاب شدید منکران و طاغیان</span> </h3> <p> ولی ظاهرا این آیه معطوف و مربوط به جلوتر از آیات مورد بحث است، یعنی آیه شانزدهم که می‌فرمود: <span class="aya" rel="17_16" data-words="1-8">و إذا أردنا أن نهلک قریة أمرنا مترفیها...</span> چون آیات این سوره همواره بعضی به بعضی نظر داشته و عطف می‌شود، و غرض عمومی از سراپای این سوره، بیان سنتی است که خدای تعالی در اقوام و ملل داشته که نخست ایشان را به سوی حق دعوت می‌کرده، آن گاه یک عده را که پذیرای دعوتش گشته و اطاعت کرده‌اند سعادتمند، و دیگران را که از در استکبار مخالفت و طغیان نمودند عقوبت می‌نموده است، و بنا بر این مراد از هلاک در این آیه همان تدمیر به عذاب استیصال در آن آیه است چنانچه از ابی مسلم مفسر هم نقل شده و مراد از عذاب شدید عذاب آسان‌تر است از قبیل عذاب قحطی یا گرانی که باعث جلای وطن و یا خرابی عمارتهای آن قریه شده، و یا بلاها و محنت‌های دیگر است. </p> <p>در نتیجه آیه شریفه به این معنا اشاره دارد که قریه‌های نامبرده به زودی یکی پس از دیگری به خاطر فساد اهلش و فسق فاسقانش ویران می‌گردد، و این خود بنا به اشاره‌ای که در ذیل آیه دارد به قضای خدای سبحان است. </p> <p>با این بیان وجه اتصال آیه بعدی‌ <span class="aya" rel="17_59" data-words="1-3">و ما منعنا...</span> به این آیه روشن می‌شود و معنا چنین می‌شود که: این مردم نیز مانند اهل همان قریه‌ها مستعد برای فساد و آماده تکذیب آیات خدا هستند، آیاتی که به دنبال تکذیبش هلاک و نابودی در پی دارد، چیزی که هست اگر از آن قسم آیات خود را که بر آن اقوام فرستادیم و به خاطر تکذیبشان هلاکشان کردیم به این مردم هم بفرستیم همان اهلاک و تدمیر که بر سر آنها آمد و منقرضشان کرد بر سر اینان نیز آمده و اینان را به آنان ملحق خواهد کرد، آن وقت بساط دنیا برچیده خواهد شد و چون نمی‌خواهیم برچینیم لذا تا مدتی مهلتشان دادیم، ولی سرانجام اینان را نیز گرفتار می‌کنیم، و چنین نیست که اینان استثناء شوند و این همان معنایی است که آیه‌ <span class="aya" rel="10_47" data-words="1-4">و لکل أمة رسول</span><span class="footnote" rel="2" title="سوره یونس، آیه ۴۷">*</span> و آیات بعد از آن، بدان اشاره می‌کند. </p> <p>     <code class="page" rel="13,183"/> <span class="phrase">بعضی<span class="footnote" rel="1" title="تفسیر فخر رازی، ج ۲۰، ص ۲۳۳">*</span> از مفسرین گفته‌اند: مراد از <em rel="fa_17_58_4-4" data-sentence="108:125">قری</em> در آیه شریفه، قریه‌های کافرنشین است و اگر بگوئیم مراد عموم قریه‌ها است، با سیاق آیه نمی‌سازد، لیکن این ادعایی است بدون دلیل.</span> </p> <h3> <span class="title" rel="17_58"><span class="phrase">مراد از <em rel="fa_17_58_18-18" data-sentence="8:189">کتاب</em> در جمله: <span class="aya" rel="17_58" data-words="15-19">کان ذلک فی الکتاب مسطورا</span> و بحثی که برخی مفسرین با قول به اینکه مراد از کتاب <em>لوح محفوظ</em> است در ذیل آن عنوان کرده‌اند</span></span> </h3> <p> و <span class="phrase">اینکه فرمود: <span class="aya" rel="17_58" data-words="15-19">کان ذلک فی الکتاب مسطورا</span> معنایش این است که اهلاک قری و تعذیب آنها به عذاب شدید قبلا در کتاب نوشته شده، یعنی سرنوشتی است حتمی، از اینجا معلوم می‌شود که مراد از <em rel="fa_17_58_18-18" data-sentence="228:628">کتاب</em> لوح محفوظ است که قرآن تمامی حوادث را نوشته شده در آن دانسته و در باره‌اش فرموده: <span class="aya" rel="36_12" data-words="11-17">و کل شیء أحصیناه فی إمام مبین</span><span class="footnote" rel="2" title="تمام اشیاء را ضبط کردیم در مقتدای بیان کننده سوره یس، آیه ۱۲">*</span> و نیز فرموده‌ <span class="aya" rel="10_61" data-words="24-49">و ما یعزب عن ربک من مثقال ذرة فی الأرض و لا فی السماء و لا أصغر من ذلک و لا أکبر إلا فی کتاب مبین</span><span class="footnote" rel="3" title="و پنهان نمی‌ماند از پروردگارت ذرة المثقالی در زمین و نه در آسمان و نه کوچکتر از آن و نه بزرگتر از آن مگر در کتابی روشن سوره یونس، آیه ۶۱">*</span>.</span> </p> <p>برخی از مفسرین<span class="footnote" rel="4" title="یا درخت زقوم جهنم که آن درخت را ما بلای جان ستمکاران عالم گردانیدیم سوره صافات، آیه ۶۲">*</span> بحث عجیبی در باره این کتاب عنوان کرده و گفته‌اند که: بسیاری از دانشمندان معتقدند که هیچ موجود و هیچ حادثه‌ای نیست مگر آنکه با تمامی کیفیات و اسباب موجبه‌اش و زمانی که برایش تعیین شده در لوح محفوظ و کتاب مسطور نوشته شده، آن وقت به آنان اشکال شده است که این حرف مستلزم آن است که بعد کتاب نامبرده غیر متناهی باشد، و حال آنکه براهین عقلی و نقلی بر خلاف آن است، و همه آنها بطور کلی بعد را متناهی می‌دانند، پس ناگزیر باید در جواب بگوئیم کتاب مزبور تنها حوادث این جهان را در بر دارد، و کلمه <em>شی‌ء</em> را که در آیه <em>و کل شی‌ء</em> است حمل بر خصوص اشیاء این عالم بکنیم. </p> <p>بعضی<span class="footnote" rel="5" title="ما خازنان دوزخ را غیر فرشتگان عذاب قرار ندادیم و عدد آنها را جز برای فتنه و محنت کفار  (نوزده) نگرداندیم سوره مدثر، آیه ۳۰">*</span> دیگر در حل اشکال گفته‌اند که کلمه <em>شی‌ء</em> را به همان عموم خود باقی می‌گذاریم لیکن نوشته را حمل بر بیانی می‌کنیم که با تناهی ابعاد بسازد، و می‌گوئیم لوح محفوظ در بیان کردن و نوشتن تمامی اشیاء دنیوی و اخروی و آنچه بوده و آنچه خواهد شد نظیر بیان جفر، جامع است که یک حرفش شامل و بیان کننده بسیاری حوادث است این بود آن بحث عجیبی که خاطرنشان ساختیم. </p> <p>عجیب‌تر این است که اینان خیال کرده‌اند کتاب مذکور از جنس همین کاغذ و         <code class="page" rel="13,184"/> قلمهای جسمانی و مادی است، و خلاصه کتابی است مانند سایر کتابها که آن را در یک گوشه عالم گذاشته‌اند و در آن اسامی و اوصاف و احوال تمامی موجودات و اینکه هر یک چه حوادثی مخصوص به خود دارند، و در نظام عمومی و جاری چه بر سرشان می‌آید نوشته شده است. </p> <p>غافل از اینکه اگر لوح محفوظ چنین کتابی می‌بود، حتی گنجایش آن را نداشت که اسامی یک یک اجزای خودش را که از آنها ترکیب شده و بیان صفات و احوال آن اجزاء را در خود بگنجاند تا چه رسد به موجودات دیگر که جز خدای سبحان هیچ کس نمی‌تواند به تفاصیل صفات و احوال آنها و حوادث مربوط به آنها و ربط و نسبت‌هایی که با یکدیگر دارند برشمرده و به آنها احاطه یابد. </p> <p>بنا بر این جواب دادن از اشکال به اینکه کلمه <em>شی‌ء</em> تنها مخصوص به اشیاء این عالم است چه حلی از اشکال می‌کند و اینکه بعضی‌ها در حل آن گفته‌اند که این کتاب از قبیل‌ حروف 28 گانه الفباء است که تمامی عالم و کتابها از آنها تشکیل شده در حقیقت ملتزم شده‌اند به اینکه لوح محفوظ کتابی است که تنها صور حوادث آن هم بالقوه و یا اجمال آن را دارد، و حال آنکه آیاتی که این کتاب را تعریف و توصیف می‌کند، یا صریح و یا نزدیک به صریح است در اینکه کتاب مذکور مشتمل بر خود اشیاء و خود حوادث گذشته و حال و آینده است آن هم بالفعل نه بالقوه، آنهم بطور تفصیل نه اجمال، آنهم به عنوان قضاء و سرنوشت حتمی و وجوبی نه امکان، و اگر لوح محفوظ از مقوله الفباء بود یک صفحه کاغذ هم که 28 حرف در آن نوشته باشد لوح محفوظ می‌بود، چون اسامی هر چه هست و بوده و خواهد بود در این حروف وجود دارد. </p> <p>علاوه بر این، جمع کردن میان این دو حرف که: لوح محفوظ مصون از هر گونه تحول و تغییری است <em>و هم</em> مادی و جسمانی و قابل تحول و دگرگونی‌ها است دلیلی لازم دارد که خیلی اساسی‌تر از اینگونه تصورات پوچ باشد، و این حرف اشکالات بسیاری دارد که دیگر متعرض نمی‌شویم. </p> <p>پس حق مطلب این است که کتاب مبین همان متن اعیان و موجودات با حوادثی است که به خود می‌گیرند، و این به خود گرفتن از این نظر حتمی و واجب است که هر یک مترتب بر علت خویش است و پیدایش معلول بعد از وجود علت واجب و غیر قابل تخلف است، نه از نظر اینکه موجودی است مادی، آری ماده و قوه آن از نظر ذاتشان ممکن الوجودند. </p> <p>و اگر این معنا یعنی مساله علیت و معلولیت را کتاب مبین و لوح محفوظ نامیده به این<code class="page" rel="13,185"/> منظور بوده که حقیقت معنا را با کمک مثال بفهماند، و ما به زودی در جای مناسبی ان شاء اللَّه این بحث را به طور کامل مطرح خواهیم نمود. </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">از آنجا که خواست خدا بر این است که امت اسلام را پیش از مهلت منقرض نسازد، پیشنهاد کفار راجع به آوردن آیات را اجابت نکرد</span> </h3> <p> <code class="aya" rel="17_59"/> <span class="aya" rel="17_59" data-words="1-11">و ما منعنا أن نرسل بالآیات إلا أن کذب بها الأولون...</span>. </p> <p>قبلا وجه اتصال این آیه با آیات قبلش گذشت، و حاصل آن این بود که آیه قبلی می‌رسانید که مردم-که آخرینشان مثل اولینشان هستند-به خاطر آن غریزه فسق و فساد که در ایشان است مستحق آمدن هلاکت و انواع دیگر عذابهای شدید هستند، و خدای تعالی هم در باره قریه‌ها این سرنوشت را مقرر فرموده که همه هلاک و یا معذب به عذاب شدید شوند، و همین معنا باعث شد که خدای تعالی آیاتی که کفار پیشنهاد می‌کنند نفرستد، چون با در نظر گرفتن اینکه آخرین بشر با اولین او یکسانند، و هر چه اولین را وادار به عصیان کرد آخرین را هم وادار می‌کند، و نیز با در نظر گرفتن اینکه اولین با آمدن آیات پیشنهادی خود باز کفر ورزیدند این مساله وجود دارد که اینها نیز بعد از دیدن معجزه و آیت پیشنهادی خود ایمان نیاورند، و در نتیجه به عذاب هلاک و یا عذاب شدید دیگری مبتلا شوند، هم چنان که پیشینیان ایشان شدند، و چون خدا نمی‌خواهد این امت را به عذاب عاجل و زودرس مؤاخذه نماید، لذا آیات پیشنهادی کفار را نمی‌فرستد. </p> <p>با این بیان این معنا روشن می‌شود که این دو آیه با آیات دیگر این سوره-از آیه 90 تا آخر سوره-که اقتراحات و پیشنهادات کفار را خاطرنشان ساخته و می‌فرماید: <span class="aya" rel="17_90" data-words="1-11">و قالوا لن نؤمن لک حتی تفجر لنا من الأرض ینبوعا...</span><span class="footnote" rel="1" title="سوره اسراء، آیه ۹۰">*</span> ارتباط دارند و از ظاهر آیات سوره هم برمی‌آید که سوره یکباره نازل شده است. </p> <p><span class="phrase">پس اینکه فرمود: <span class="aya" rel="17_59" data-words="1-6">و ما منعنا أن نرسل بالآیات</span> کلمه <em rel="fa_17_59_3-3" data-sentence="102:469">منع</em> نمی‌تواند به معنای ظاهری خودش باشد، زیرا <em rel="fa_17_59_3-3" data-sentence="199:415">منع</em> عبارت است از اینکه کسی و یا چیزی قوی‌تر از انسان جلوی خواست او را بگیرد، و چون به حکم‌ <span class="aya" rel="13_41" data-words="11-16">و الله یحکم لا معقب لحکمه</span> و به حکم اینکه او غالب و قاهر است هر چه اراده کند می‌شود، و برای شدن آن به غیر از کلمه <em>کن</em> سرمایه دیگری لازم نیست نمی‌توان گفت تکذیب اولین نسبت به آیات خدا مانع شد از اینکه خداوند آیات پیشنهادی بعدی را بفرستد و خدای را جلوگیر و سد گردید.</span> </p> <p>ناگزیر باید بگوئیم معنایش این است که از آنجا که آیات پیشنهادی هیچگونه مصلحتی نداشته، و صاحبان پیشنهاد و بطور کلی هیچکس از آن نفعی نمی‌برده و هیچیک به   <code class="page" rel="13,186"/> آن ایمان نمی‌آوردند از این نظر خدای تعالی آن آیات را نفرستاد. </p> <p>و <span class="phrase">اگر خواستی بگو کلمه <em rel="fa_17_59_3-3" data-sentence="20:94">منع</em> در آیه شریفه معنای دیگری غیر از <em>جلوگیری</em> را می‌رساند و آن منافات میان دو امر زیر است.</span> </p> <p>1-فرستادن آیات پیشنهادی مردم با اینکه امتهای گذشته آن را تکذیب کرده و آخرین هم راه ایشان را می‌روند باعث انقراض و استیصال ایشان می‌شود. </p> <p>2-و مشیت خدا تعلق گرفته بر اینکه امت اسلام را مهلت دهد. </p> <p>و خداوند از این منافات که میان این امر است به منع تعبیر فرموده. </p> <p>و شاید به منظور اشعار به همین نکته بوده که فرستادن آیات را به عبارت <em>ارسال</em>  تعبیر فرمود نه به <em>ایتاء</em> چرا که <em>ایتاء</em> به معنای دادن و ارسال به معنای فرستادن است، و هر جا که به دومی تعبیر شود بیانگر این است که خود آیات مانند یک فرد با شعور ماموریت دارند. </p> <p>و <span class="phrase">اما چرا جمله‌ <span class="aya" rel="17_59" data-words="7-11">إلا أن کذب بها الأولون</span> از امتهای گذشته و هلاک شده تعبیر به  <em rel="fa_17_59_11-11" data-sentence="129:1049">اولون</em> کرده؟ شاید برای این بود که اشاره کند به اینکه این مردمی که امروز آیات خدا را تکذیب می‌کنند دنباله‌روان و ادامه دهندگان همانها هستند (و به تعبیر امروزه جلد دوم همانها می‌باشند) و در حقیقت امت واحد هستند، پس اگر اینها هم تکذیب کنند نابود خواهند شد، خلاصه اینکه بشریت سر و ته یک کرباس است، هر غریزه‌ای که در قبلی‌ها و اولی‌ها بوده و کار آنها را به هلاکت کشیده در آخریها نیز هست و هر حکمی که صدرش داشت ذیلش هم دارد، و به همین جهت است که از همین مردم مکرر نقل کرده که می‌گفتند: <span class="aya" rel="23_24" data-words="22-27">ما سمعنا بهذا فی آبائنا الأولین</span><span class="footnote" rel="1" title="ما این سخنانی که این شخص می‌گوید از پدران پیشین خود هیچ نشنیده‌ایم سوره مؤمنون، آیه ۲۴">*</span> که صدر بشریت را پدران خود شمرده‌اند، و به هر حال معنای آیه این است که ما آن آیاتی را که قریش پیشنهاد کردند نفرستادیم، زیرا اگر می‌فرستادیم ایمان نمی‌آوردند و ما هلاکشان می‌کردیم، ولی قضا و خواست ما بر این شده است که این امت را عذاب نکنیم مگر بعد از مدتی مهلت، و این خصوصیت امت اسلام، در مواردی از کلام خدای تعالی استفاده می‌شود و تنها آیه مورد بحث نیست.</span> </p> <h3> <span class="title" rel="17_59">دو وجه دیگر در معنای آیه: <span class="aya" rel="17_59" data-words="1-11">و ما منعنا أن نرسل بالآیات إلا أن کذب بها الأولون</span> </span> </h3> <p> و در معنای آیه کریمه دو وجه دیگر ذکر کرده‌اند<span class="footnote" rel="2" title="مجمع البیان، ج ۶، ص ۴۲۴">*</span>. </p> <p>1-ما آیات را نفرستادیم چون می‌دانستیم که ایشان حتی با دیدن آنها نیز ایمان     <code class="page" rel="13,187"/> نمی‌آورند، و فرستادنش بی‌فایده بود، هم چنان که امتهای قبل هم با آمدن آیاتی که خودشان خواسته بودند ایمان نیاوردند، و البته این مطلب در مورد آیات مربوط به اثبات توحید است، و اما معجزاتی که نبوت را اثبات می‌کند، و یا بودنش لطفی از ناحیه خداوند به شمار می‌رود لا محاله فرستاده می‌شود، چون اگر نفرستد، نبوت پیغمبر اثبات نمی‌شود. </p> <p>2-ما آیات را از این رو نفرستادیم که پدران و اسلاف شما نظیر آنها را درخواست کرده و پیشنهاد دادند و وقتی اجابت کردیم و فرستادیم باز ایمان نیاوردند، شما هم که پیرو و مقلد گذشتگان خود هستید ایمان نمی‌آورید، پس چه فایده از فرستادن آن. </p> <p>و معنای دوم از ابی مسلم نقل شده، و لیکن فرقی میان آن دو و وجه قبلی به نظر نمی‌رسد، و مشکل است آن را طوری معنا کرد که با هیچیک از آن دو تطبیق نکند. <span class="aya" rel="17_59" data-words="12-18">و آتینا ثمود الناقة مبصرة فظلموا بها</span> -قوم ثمود مردمی بودند که نام پیغمبرشان صالح است، از او ناقه‌ای خواستند، خداوند هم شتر ماده‌ای به عنوان یک معجزه بسیار روشن بر ایشان از کوه بیرون کرد. </p> <p><span class="phrase">کلمه <em rel="fa_17_59_16-16" data-sentence="5:367">مبصرة</em> همانطور که در آیه‌ <span class="aya" rel="17_12" data-words="10-14">و جعلنا آیة النهار مبصرة</span> آمده به معنای بین و روشن است، و در آیه مورد بحث صفت ناقه و یا صفت محذوف است که همان آیت باشد، یعنی ما برای قوم ثمود ناقه را در حالی که ظاهر و روشن بود، و یا در حالی که آیتی روشن بود فرستادیم، ایشان به سبب آن به خود ستم کردند، و یا با تکذیب کردن آن، به خود ستم کردند.</span> </p> <p> <span class="aya" rel="17_59" data-words="19-24">و ما نرسل بالآیات إلا تخویفا</span> -یعنی حکمت در فرستادن آیات ترساندن و انذار مردم بود، حال اگر آن آیت از آیاتی باشد که در دنبال خود عذاب استیصال را دارد تخویف در آن تخویف به هلاکت در دنیا و عذاب آتش در آخرت است، و اگر از آن آیات نباشد تخویف از آنها تخویف و انذار به عقوبت آخرت است. </p> <p>و <span class="phrase">بعید نیست مراد از <em rel="fa_17_59_24-24" data-sentence="18:676">تخویف</em> ایجاد خوف و وحشت باشد به اینکه عذاب کمتر از استیصال را به ایشان نشان دهد، و بنا بر این تخویف در این آیه معنای تخوف در آیه‌ <span class="aya" rel="16_47" data-words="1-8">أو یأخذهم علی تخوف فإن ربکم لرؤف رحیم</span><span class="footnote" rel="1" title="یا آنکه آنها را به حال ترس و اضطراب بگیرد که پروردگار تو بسیار به خلق مشفق و مهربان است سوره نحل، آیه ۴۷">*</span> را خواهد داشت، و برگشت معنای آیه به این می‌شود که ما آیات اقتراحی ایشان را نمی‌فرستیم، چون نمی‌خواهیم با عذاب استیصال از بینشان ببریم، و اگر آیاتی را می‌فرستیم به منظور این است که با ایجاد ترس در دلهایشان   <code class="page" rel="13,188"/> متوجهشان کنیم، و آن وقت با دیدن آن از عذابهای سخت‌تر بهراسند.</span> این وجه را به برخی از مفسرین<span class="footnote" rel="1" title="روح المعانی، ج ۱۵، ص ۱۰۴">*</span> نسبت داده‌اند. </p> <h3> <span class="title" rel="17_60"><span class="phrase">مراد از <em>رؤیا</em> و <em rel="fa_17_60_19-20" data-sentence="24:96">شجره ملعونه</em> در آیه: <span class="aya" rel="17_60" data-words="9-14">و ما جعلنا الرؤیا التی أریناک...</span></span> </span> </h3> <p> <code class="aya" rel="17_60"/> <span class="aya" rel="17_60" data-words="1-29">و إذ قلنا لک إن ربک أحاط بالناس و ما جعلنا الرؤیا التی أریناک إلا فتنة للناس و الشجرة الملعونة فی القرآن و نخوفهم فما یزیدهم إلا طغیانا کبیرا</span>. </p> <p>فقرات این آیه که چهار فقره است معانی روشنی دارد، و لیکن از نظر ارتباط و وجه اتصالی که با هم دارند خالی از اجمال نیست و سبب اصلی این اجمال دو فقره دومی و سومی است، زیرا خدای سبحان بیان نکرده که آن رؤیا که به پیغمبر خود ارائه داده چه بوده، و در سایر آیات قرآنش هم چیزی که آن را تفسیر کند نیامده. </p> <p>و رؤیاهایی که در آیه: <span class="aya" rel="8_43" data-words="1-11">إذ یریکهم الله فی منامک قلیلا و لو أراکهم کثیرا لفشلتم</span><span class="footnote" rel="2" title="در آن موقع خداوند تعداد آنها را در خواب به تو کم نشان داد، و اگر فراوان نشان می‌داد مسلما سست می‌شدی سوره انفال، آیه ۴۳">*</span> و آیه‌ <span class="aya" rel="48_27" data-words="1-9">لقد صدق الله رسوله الرؤیا بالحق لتدخلن المسجد الحرام</span><span class="footnote" rel="3" title="البته خدا صدق و حقیقت خواب رسولش را آشکار و محقق ساخت که در عالم رؤیا دید شما مؤمنان البته به مسجد الحرام با دل ایمن وارد شوید سوره فتح، آیه ۲۷">*</span> آمده هیچیک با رؤیای در آیه مورد بحث تطبیق نمی‌کند چون آیه مورد بحث در مکه نازل شده و مربوط به قبل از هجرت است، و آن دو آیه مربوط به حوادث بعد از هجرت هستند. </p> <p>و همچنین شجره ملعونه هم معلوم نیست که چیست که خدا آن را فتنه مردم قرار داده، و در قرآن کریم شجره‌ای به چشم نمی‌خورد که خداوند اسمش را برده سپس آن را لعنت کرده باشد. </p> <p>آری، از شجره‌ای اسم برده به نام <em>شجره زقوم</em> و آن را به وصف فتنة توصیف می‌کند، و می‌فرماید: <span class="aya" rel="37_62-63" data-words="5-11">أم شجرة الزقوم، إنا جعلناها فتنة للظالمین</span><span class="footnote" rel="4" title="روح المعانی، ج ۱۵، ص ۱۱۰">*</span> ولی دیگر آن را نه در اینجا و نه در جای دیگر لعنت نکرده، و اگر صرف اینکه در جهنم سبز می‌شود و مایه عذاب ستمگران است باعث لعن آن باشد، باید خود جهنم و عذابهای آن همه لعن شوند، و نیز باید ملائکه عذاب که در حقشان فرموده: <span class="aya" rel="74_31" data-words="1-15">و ما جعلنا أصحاب النار إلا ملائکة و ما جعلنا عدتهم إلا فتنة للذین کفروا</span><span class="footnote" rel="5" title="مجمع البیان، ج ۴، ص ۶۶">*</span> ملعون باشند، با اینکه خدای تعالی ایشان را ستوده و ثنا گفته، آن هم           <code class="page" rel="13,189"/> ثنائی که فرموده: <span class="aya" rel="66_6" data-words="14-26">علیها ملائکة غلاظ شداد لا یعصون الله ما أمرهم و یفعلون ما یؤمرون</span><span class="footnote" rel="1" title="و بر آن دوزخ فرشتگانی بسیار دل سخت مامورند که هرگز نافرمانی خدا را نخواهند کرد و آنچه به آنها حکم شود فورا انجام دهند، سوره تحریم، آیه ۶">*</span>. </p> <p>و نیز یکی از وسائل عذاب و شکنجه مردم کافر، دست مؤمنین است که فرموده: <span class="aya" rel="9_14" data-words="1-4">قاتلوهم یعذبهم الله بأیدیکم</span><span class="footnote" rel="2" title="شما ای اهل ایمان با آن کافران، به قتال و کارزار برخیزید تا خدا آنان را به دست شما عذاب کند سوره توبه، آیه ۱۴">*</span> معلوم است که دست مؤمنین ملعون نیست. </p> <p>از همه اینها معلوم می‌شود که مراد آیه، روشن کردن و بیان دو فقره خود یعنی  <em>داستان رؤیا</em> و داستان شجره ملعونه در قرآن که مایه فتنه مردم شده نیست، بلکه مقصود اشاره اجمالی است به آن دو تا، خواننده به کمک سیاق تفصیل آنها را پیدا کند. </p> <p>آری چه بسا بتوان از سیاق آیات پاره‌ای از جزئیات این دو داستان را استفاده کرد، آیات قبلی در این مقام بود که بفرماید: بشریت آخرش مانند اول و صدرش در بی اعتنایی به آیات خدا و تکذیب آن الگوی آیندگان می‌باشد، و مجتمعات بشری به تدریج و نسلی بعد از نسل دیگر و قریه‌ای بعد از قریه‌ای دیگر عذاب خدای را می‌چشند که یا آن عذاب هلاکت است و یا عذابی کمتر از آن. </p> <p>و آیات بعدی که از آیه‌ <span class="aya" rel="17_61" data-words="1-6">و إذ قلنا للملائکة اسجدوا لآدم</span> شروع می‌شود و داستان ابلیس و تسلط عجیب او را بر اغوای بنی آدم بیان می‌کند و نیز همان سیاق آیات قبل را دنبال می‌کند. </p> <p>و از این وحدت سیاق بر می‌آید که داستان رؤیا و شجره ملعونه دو امر مهمی است که یا به زودی در بشریت پیدا می‌شود و یا آنکه در ایام نزول آیات پیدا شده و مردم را دچار فتنه نموده و فساد را در آنان شایع ساخته، و طغیان و استکبار را در آنان پرورش داده. </p> <p>و ذیل آیه که می‌فرماید: <span class="aya" rel="17_60" data-words="23-29">و نخوفهم فما یزیدهم إلا طغیانا کبیرا</span> به همین معنا اشاره نموده و آن را تایید می‌کند و بلکه صدر و ابتدای آیه هم که می‌فرماید <span class="aya" rel="17_60" data-words="1-8">و إذ قلنا لک إن ربک أحاط بالناس</span> همین اشاره و تایید را دارد. </p> <p>با در نظر گرفتن آنچه گفته شد این را نیز در نظر بگیریم که خدای تعالی شجره نامبرده را به وصف ملعونه در قرآن توصیف کرده است، و از این به خوبی بر می‌آید که قرآن کریم مشتمل بر لعن آن هست، و لعن آن شجره هم الآن در میان لعنت‌های قرآن موجود است، چون     <code class="page" rel="13,190"/> ظاهر جمله‌ <span class="aya" rel="17_60" data-words="18-22">و الشجرة الملعونة فی القرآن</span> همین است. </p> <p>حال ببینیم در قرآن چه چیزهایی لعن شده، در قرآن ابلیس و یهود و مشرکین و منافقین و مردمی دیگر به عناوینی دیگر لعنت شده‌اند مثل کسانی که با حالت کفر بمیرند، و یا آیات خدا را کتمان کنند، و یا خدا و رسول را آزار نمایند و امثال این عناوین. </p> <p>و <span class="phrase">در آیه مورد بحث <em rel="fa_17_60_19-19" data-sentence="16:179">شجره</em> به این لعنت‌ها وصف شده، و شجره همانطور که به درختهای ساقه‌دار اطلاق می‌شود همچنین به ریشه‌هایی که از آنها شاخه‌های فرعی جوانه می‌زند اطلاق می‌گردد مانند ریشه‌های مذهبی و اعتقادی.</span> </p> <p>در لسان العرب می‌گوید: وقتی می‌گویند فلانی از شجره مبارکه‌ای است معنایش این است که ریشه دودمان مبارکی دارد<span class="footnote" rel="1" title="لسان العرب، ماده &lt;em&gt;شجر&lt;/em&gt; ">*</span>، از گفتار لسان العرب هم که بگذریم در لسان رسول خدا (ص) هم بسیار دیده می‌شود که من و علی از یک شجره‌ایم و نیز از همین باب است که در حدیث عباس فرمود عموی آدمی صنو پدر او است،  (و صنو یکی از دو شاخه خرما را می‌گویند که از یک ریشه روئیده باشند). </p> <p>و اگر در این مساله کمال دقت را به کار ببریم، این معنا برایمان روشن خواهد شد که شجره ملعونه یکی از همان اقوام ملعونه در کلام خدا هستند که صفات شجره را دارند، یعنی از یک ریشه منشعب شده و نشو و نما نموده و شاخه‌هایی شده‌اند، و مانند درخت، بقایی یافته و میوه‌ای داده‌اند، دودمانی هستند که امت اسلام به وسیله آن آزمایش شده و می‌شوند. </p> <p>و چنین صفاتی جز بر یکی از سه دسته از آنها که شمردیم تطبیق نمی‌کند، یا مشرکین، و یا منافقین و یا اهل کتاب. </p> <p>و بقاء و نشو و نمایشان یا از راه تناسل و زاد و ولد است، و هر خانواده از ایشان که در میان مردمی زندگی کنند دین و دنیای آن مردم را فاسد نموده و دچار فتنه‌شان می‌سازند، یا از این راه در میان مسلمین دوام یافته و در همه اعصار آثار شوم خود را می‌بخشند، و یا از راه پیدا شدن عقیده‌ها و مذاهب فاسد که آنها دور آن را گرفته و ترویجش می‌کنند، و هم چنان نسلی بعد نسل آن را پایدار نگه می‌دارند، و در آن لانه فساد، به اسلام ضربه وارد می‌آورند. </p> <p>وقتی بنا شد شجره ملعونه بطور مسلم یکی از این سه فرقه باشد حال باید ببینیم از اوضاع و احوال زمان رسول خدا (ص) و زمان نزول آیه چه می‌فهمیم؟. </p> <p>بطور مسلم در آن زمان از مشرکین و اهل کتاب یعنی یهود و نصاری قومی که چنین   <code class="page" rel="13,191"/> صفاتی داشته باشند ظهور نکرد (نه قبل از هجرت و نه بعد از آن) زیرا تاریخ نشان می‌دهد که خداوند مسلمانان را از شر این دو طائفه ایمن کرده و ایشان را استقلال داده بود و با امثال آیه <span class="aya" rel="5_3" data-words="41-50">الیوم یئس الذین کفروا من دینکم فلا تخشوهم و اخشون</span><span class="footnote" rel="1" title="امروز کافران از این که به دین شما دست‌برد زنند و اختلالی رسانند طمع بریدند پس شما از آنان بیمناک نگشته و از من بترسید سوره مائده، آیه ۳">*</span>، استقلالشان را اعلام فرموده بود که ما در تفسیر آن بحث مفصلی گذراندیم. </p> <p>وقتی اوضاع و احوال صدر اسلام با مصداق بودن مشرکین و اهل کتاب سازگار نشد، قهرا باقی می‌ماند فرقه سوم، یعنی منافقین که در ظاهر مسلمان بودند، و تظاهر به اسلام می‌کردند، و در میان مسلمانان یا از راه فامیلی و یا از راه پیروزی عقیده و مسلک بقا و دوام یافته و در اعصار بعدی هم فتنه مسلمانان شدند. </p> <p>آری جای هیچ تردیدی نیست که سیاق آیه اشاره به ارتباطی دارد که در میان دو فقره <span class="aya" rel="17_60" data-words="10-17">ما جعلنا الرؤیا التی أریناک إلا فتنة للناس</span> و فقره‌ <span class="aya" rel="17_60" data-words="18-22">و الشجرة الملعونة فی القرآن</span> برقرار است، مخصوصا با دقت در اینکه قبل از این فقره جمله‌ <span class="aya" rel="17_60" data-words="1-8">و إذ قلنا لک إن ربک أحاط بالناس</span> قرار گرفته و آن گاه دنباله هر سه فقره جمله‌ <span class="aya" rel="17_60" data-words="23-29">و نخوفهم فما یزیدهم إلا طغیانا کبیرا</span> آمده است. </p> <p>زیرا ارتباط این چند فقره با یکدیگر این معنا را به خوبی می‌رساند که آیه شریفه در صدد بیان و اشاره به یک امری است که خدای سبحان به آن احاطه دارد، خطری است که موعظه و تخویف از آن را نکاسته بلکه بیشترش می‌کند. </p> <p>با در نظر گرفتن این جهات معلوم می‌شود که قضیه از این قرار بوده که خدای سبحان شجره ملعونه را در عالم خواب به رسول گرامی خود نشان داده، آن گاه در قرآن بیان کرده که آن شجره‌ای که در رؤیا نشانت دادیم، و پاره‌ای از رفتارشان را در اسلام برایت ارائه دادیم فتنه اسلام است. </p> <p>پس مراد از <em>احاطه</em> در جمله‌ <span class="aya" rel="17_60" data-words="1-8">و إذ قلنا لک إن ربک أحاط بالناس</span> به مقتضای سیاق احاطه علمی است، و ظرف <em>اذ</em> متعلق به محذوف است، و تقدیر کلام چنین است  بیاد آور آن زمانی را که به تو چنین و چنان گفتیم ، و خلاصه آنچه را که در این آیات برایت گفتیم فراموش مکن که شیوه مردم استمرار بر فساد و فسق و فجور است و در اعراض از یاد خدا و بی‌اعتنایی او از اسلاف خود پیروی می‌کنند، و گفتیم که پروردگار تو احاطه علمی به   <code class="page" rel="13,192"/> سراپای بشریت دارد، و می‌داند که این شیوه همانطور که در گذشته در بشر جریان داشت در آینده نیز جریان خواهد یافت. </p> <p>پس حاصل معنای‌ <span class="aya" rel="17_60" data-words="9-22">و ما جعلنا الرؤیا التی أریناک إلا فتنة للناس و الشجرة الملعونة فی القرآن</span> این شد که ما شجره ملعونه در قرآن را (که تو با معرفی ما آن را شناختی و در رؤیا پاره‌ای از فسادهایش را دیدی) قرار ندادیم مگر فتنه برای مردم و بوته امتحانی که یک یک مردم در آن آزمایش گردند، و ما به همه آنان احاطه داریم. </p> <p>و دو ضمیر جمعی که در جمله‌ <span class="aya" rel="17_60" data-words="24-29">نخوفهم فما یزیدهم إلا طغیانا کبیرا</span> است ظاهرا به ناس بر می‌گردد، و مراد از تخویف (ترساندن) مردم یا تخویف با موعظه بیان است و یا تخویف به آیات آسمانی و زمینی است که ایشان را می‌ترساند ولی از بین نمی‌برد. </p> <p>و معنایش این است که ما مردم را می‌ترسانیم، ولی هشدار و ترساندن ما جز به طغیان ایشان نمی‌افزاید، آن هم نه هر طغیانی، بلکه‌ طغیانی بزرگ، یعنی مردم از هشدار ما نمی‌ترسند، تا بدینوسیله از کرده‌های زشت خود دست بردارند، بلکه تخویف ما را با طغیانی کبیر پاسخ می‌گویند، و خلاصه مردم در طغیان خود تا آنجا که می‌توانند پیش می‌روند، و دشمنی و عناد با حق را از حد می‌گذرانند. </p> <p>این را هم بگوئیم که به اعتراف بسیاری از مفسرین سیاق آیات سیاق تسلیت است، می‌خواهد رسول گرامی خود را تسلیت بگوید این فتنه‌ها که در رؤیا به تو نمودیم چیز تازه‌ای نیست بلکه سنت خدای تعالی همواره بدین منوال بر امتحان بندگانش جریان داشته است. </p> <h3> <span class="title" rel="17_60 17_56 17_57 17_58 17_59 17_61 17_62 17_63 17_64 17_65">بیان اینکه آیه شریفه ناظر به <em>بنی امیه</em> است و نقل سخن بعضی از مفسرین که رؤیا را <em>معراج</em> و شجره ملعونه را <em>شجره زقوم</em> دانسته‌اند و جواب آن</span> </h3> <p> تمامی آنچه را که گفتیم روایات عامه و اتفاق احادیث خاصه تایید می‌کند، زیرا در آنها آمده که مراد از <em>رؤیا</em> در این آیه، خوابی است که رسول خدا (ص) در باره بنی امیه دید و شجره ملعونه شجره این دودمان است، و به زودی روایات مزبور در بحث روایتی آینده از نظر خواننده خواهد گذشت. ان شاء اللَّه تعالی. </p> <p>البته جمعی از مفسرین<span class="footnote" rel="1" title="الدر المنثور، ج ۴، ص ۱۹۱">*</span> نیز به نقلی که از ابن عباس شده، استناد کرده و گفته‌اند که مراد از رؤیایی که خدای تعالی به پیغمبرش نشان داد معراج رسول است، و مراد از شجره ملعونه در قرآن شجره زقوم است این عده از مفسرین همچنین گفته‌اند که رسول خدا (ص) وقتی از معراج برگشت صبح آن شب به مشرکین خبر داد که دیشب به معراج رفتم، مشرکین تکذیب کرده و مسخره‌اش نمودند، و همچنین وقتی مشرکین آیاتی را که در آن اسم   <code class="page" rel="13,193"/> زقوم برده شده بود شنیدند مسخره کردند خداوند این آیه را فرستاد که آن خوابی که ما به تو نمودیم همان معراج و شجره هم همان زقوم است، و ما آن دو را جز مایه امتحان مردم قرار ندادیم. </p> <p>آن وقت وقتی به مفسرین مذکور اشکال شد که آخر بنا به تصریح همه اهل لغت  <em>رؤیا</em> به معنای صحنه‌هایی است که آدمی در خواب می‌بیند و این چه ربطی به معراج (که در بیداری اتفاق افتاده) دارد؟ چنین عذر می‌آورند که کلمه مذکور مانند رؤیت مصدر است و معنای دیدن را می‌دهد و اختصاص به خواب ندارد، و یا می‌گویند: رؤیا هر چیزی است که انسان آن را در شب ببیند چه در بیداری و چه در خواب و یا می‌گویند معراج را از این نظر رؤیا خوانده که در نظر مشرکین چیزی شبیه به رؤیای خواب می‌آمده، و یا می‌گویند: این به زعم مشرکین رؤیا خوانده شده هم چنان که قرآن سنگهایی را که مشرکین خدا می‌خواندند، خدا خوانده. </p> <p>و لذا می‌بینیم که بعضی از مشرکین به رسول خدا (ص) گفته‌اند: نکند این عالم را در خواب دیده‌ای، و چون چنین بوده خدا هم آن را رؤیا خوانده، و یا می‌گویند از این نظر رؤیا خوانده شده که از جهت اشتمالش بر عجائب یا از جهت سرعت وقوع و یا به شب واقع شدنش شبیه به رؤیا بوده است. </p> <p>آن گاه عده‌ای دیگر به این حرفها پاسخ داده‌اند که در روایت عایشه و معاویه آمده که معراج در خواب بوده. </p> <p>و نیز وقتی اشکال شده که معنا ندارد درخت زقوم را شجره ملعونه بنامند، مگر درخت چه کرده که ملعون شود؟ در جواب گفته‌اند: مراد از لعن درخت لعن خورندگان آن است که بطور مجاز اسناد، و به منظور مبالغه در لعن به خود درخت گفته شده، و یا گفته‌اند: لغت به معنای دوری است و شجره ملعونه در دورترین فاصله از رحمت خدا قرار دارد، چون در قعر جهنم واقع شده. </p> <p>و یا گفته‌اند<span class="footnote" rel="1" title="روح المعانی، ج ۱۵، ص ۱۰۶">*</span> : از این جهت ملعون شده که طلعش شبیه به سر شیطان‌ها است، و چون شیطانها ملعونند آن نیز ملعون شده ، و یا گفته‌اند: عرب هر غذای ناپسند و سمی و مضر را ملعون می‌خواند و شجره مزبور هم از این جهت ملعون خوانده شده . </p> <p>حال بد نیست جوابی به این حرفها بدهیم و بگذریم:   <code class="page" rel="13,194"/> اما اینکه در باره <em>رؤیا</em> گفته‌اند همچون (رؤیت) مصدر است یا به معنای <em>دیدن در شب</em> است، جوابش این است که چنین معنایی در لغت ثابت نشده و در سخنان نظم و نثر ادبای عرب شاهدی بر آن دیده نشده است و جز ادعای محض دلیل دیگری ندارد. </p> <p>و اما اینکه گفته‌اند: معراج را رؤیا نامیدن از باب تسلیم به اعتقاد خصم است که می‌پنداشته اگر معراجی بوده در خواب بوده است، هم چنان که خدای تعالی سنگ و چوبهای مشرکین را خدای ایشان نامیده، و این معنایش امضای خدایی آنها نیست ، در جواب می‌گوئیم بر ما واجب است که کلام خدای را از چنین توجیهاتی منزه بدانیم، اگر قرآن کریم چنین کاری کرده بود قرینه‌ای می‌آورد که بفهماند چه عنایتی در کار بوده، و قضیه خدایان مشرکین را هم قبول نداریم، زیرا هیچ جای قرآن معبودهای مشرکین را خدا نخوانده، و حتی شرکاء هم ننامیده، و اگر اسمی از آنها برده به تعبیر <em>خدایان ایشان</em> و یا <em>شرکاء ایشان</em>  آورده نه آلهه و شرکاء، تا کاملا بفهماند که قرآن و اهل قرآن خدایان ایشان را قبول ندارند، نظیر این جواب را بر آن استدلالشان هم که گفته‌اند: از باب تسمیه <em>معراج</em> به <em>رؤیا</em> است نیز می‌توان آورد، چرا که بطور کلی مجاز قرینه می‌خواهد، و بدون قرینه نمی‌شود کلامی را حمل بر معنای مجازیش کرد، و اگر قرینه‌ای در کار بود قائلین به معراج روحی، به کلمه رؤیا در این آیه-بنا بر اینکه ناظر به داستان معراج باشد-استدلال نمی‌کردند، بلکه به همان قرینه تمسک می‌جستند. و اما اینکه در جواب گفتند اصلا معراج در خواب اتفاق افتاده ، بطلانش در اول سوره در تفسیر آیه اسراء گذشت. </p> <p>و بقیه پاسخ‌هایی که داده‌اند نیز هیچیک استدلالی نیست، مثلا یکی این بود که مقصود از شجره ملعونه شجره‌ای است که خورندگانش ملعونند، و منظور از این تعبیر، مبالغه در لعنت ایشان است، و این حرف هر چند در محاورات عامه نمونه‌اش دیده می‌شود که وقتی می‌خواهند کسی را ناسزا بگویند زن او را به بدی یاد می‌کنند، دختر او را می‌گویند، پدر و مادر و قوم و قبیله‌اش را دشنام می‌دهند تا در دشنام خود او مبالغه کرده باشند، گاهی هم از این باب آن آسمانی که بر او سایه افکنده، و آن سرزمینی که او را در خود جای داده و آن خانه‌ای که او را در خود گنجانیده، و آن مردمی که با او معاشرت می‌کنند همه را به باد فحش می‌گیرند، آری چنین چیزی در محاورات مردم بی سر و بی پا هست ولی مگر هر چه در محاورات دیده شد باید در قرآن کریم هم راه داده و آیات آن را بر طبق آن محاورات، معنا کرد؟ در حالی که ادب قرآن چنین اجازه‌ای را به ما نمی‌دهد، که به او نسبت لعنت به<code class="page" rel="13,195"/> درختی دهیم که مردم بد از میوه‌اش خورده‌اند. </p> <p>و نیز اینکه گفتند: اصلا لعنت به معنای مطلق راندن و دور کردن است ، در جواب می‌گوئیم که چنین چیزی در لغت ثابت نشده، آنچه که در قرآن آمده و قرائن بر آن دلالت کرده‌اند این است که لعنت به معنای دوری از رحمت و کرامت الهی است، و اینکه گفته شد آیه مورد بحث، نظیر آیه‌ <span class="aya" rel="37_64" data-words="2-6">شجرة تخرج فی أصل الجحیم</span> است و اصل جحیم چون دورترین نقاط از رحمت است، پس شجره ملعونه هم همان شجره است، در پاسخش می‌گوئیم: اگر مقصود از رحمت، بهشت است، ادعای شما دلیلی ندارد، چون کسی نمی‌داند که اصل جحیم با بهشت چه فاصله‌ای دارد، و اگر مقصود از رحمت معنای مقابل عذابست لازمه‌اش این است که ملعونه بودن شجره به معنای دور بودن از رحمت و کرامت باشد، و مقتضای این حرف این است که خود جهنم و عذابهایی که در آن آماده شده و ملائکه آتش و خزنه دوزخ، همه مغضوب خدا و دور از رحمت او باشند و حال آنکه هیچیک از آنها ملعون نیستند، بلکه لعنت و غضب و دوری، از آن کسانی از جن و انس است که در آن عذابها معذب می‌باشند. </p> <p>و اما اینکه گفتند از این جهت آن را ملعون خوانده‌اند که طلع آن شبیه به کله شیطان‌ها است، و چون شیطانها ملعونند آن درخت را نیز ملعون خوانده ، جوابش این است که این یک  <em>مجاز در اسناد</em> نمونه و نوظهوری است که کمتر کسی به قرینه آن پی می‌برد، بنا بر این همه ایرادها که به وجه اول کردیم به این نیز وارد است. </p> <p>و اینکه گفتند: عرب هر غذای ناپسند و مضری را ملعون می‌نامند نیز صحیح نیست، زیرا باید اول چنین استعمالی را ثابت کنیم آن گاه چنین نسبت غیر ثابتی را به جای اینکه به میوه درخت بدهیم، بدون قرینه به درخت نسبت دهیم، و به هر حال اینکه این معنا یکی از معانی لعن بوده باشد ثابت نیست، بلکه ظاهرا اگر درختی را به صفت ملعونیت توصیف کنند همان معنای معروف لعن از آن فهمیده می‌شود، و عموم مردم هم چیزی را که نمی‌پسندند و طعام و شرابی که دوست نمی‌دارند ملعون می‌نامند. </p> <p>و اما اینکه مطلب را به ابن عباس نسبت داده‌اند، به فرض که وی چنین حرفی زده باشد تازه ثابت نمی‌شود، چون حجت نیست، آن هم با معارضه‌ای که با حدیث آینده عایشه دارد، و همچنین احادیثی دیگر که تفسیر رسول خدا (ص) را متضمن است که دیگر حرفی بالای حرفش نیست، و روایات دیگر نمی‌تواند با آن معارضه کند. </p> <p>در کشاف در ذیل آیه‌ <span class="aya" rel="17_60" data-words="1-8">و إذ قلنا لک إن ربک أحاط بالناس</span> گفته است معنایش این است که به یاد آور روزی را که به تو وحی نمودیم که پروردگار تو احاطه به مردم قریش دارد، <code class="page" rel="13,196"/> و تو را به واقعه بدر و پیروزی در آن واقعه و شکستن دشمن نوید دادیم و آن نوید را در جمله <span class="aya" rel="54_45" data-words="1-5">سیهزم الجمع و یولون الدبر</span> و جمله‌ <span class="aya" rel="3_12" data-words="1-6">قل للذین کفروا ستغلبون و تحشرون</span> و جملاتی دیگر محقق ساخته و آن گاه بر حسب عادتی که در خبر دادن دارد فرموده است خداوند به مردم احاطه دارد. </p> <p>و در بحبوحه‌ای که دو دشمن به جان هم افتاده بودند و رسول خدا (ص) با ابی بکر در عریش قرار داشت و دعا می‌کرد که: اللهم انی اسئلک عهدک و وعدک- خدایا از همان عهد و وعده‌ای که دادی درخواست می‌کنم ، آن گاه از عریش بیرون آمد در حالی که زرهی به تن داشت، مردم را علیه دشمن تحریک نموده و می‌فرمود: <span class="aya" rel="54_45" data-words="1-5">سیهزم الجمع و یولون الدبر</span> به زودی جمعشان پراکنده گشته و پا به فرار می‌گذارند. </p> <p>و شاید خدای تعالی در عالم رؤیا قتلگاه ایشان را هم به آن جناب نشان داده باشد، چون وقتی به چاه بدر رسید اشاره به زمین کرد و فرمود: مثل اینکه قتلگاه دشمن را می‌بینم، آن گاه فرمود: اینجا قتلگاه فلانی و اینجا از آن فلانی است، همین گفته‌ها به عنوان وحیی که به رسول خدا (ص) شده به گوش قریش رسید و فهمیدند که در خواب قتلگاه چه کسانی به وی نمودار شده در مقابل مسخره‌اش کردند و قاه قاه خندیدند، و در استهزاء آن جناب شتابزدگی هم داشتند. </p> <p>و وقتی شنیدند که می‌خواند: <span class="aya" rel="44_43-44" data-words="1-5">إن شجرة الزقوم، طعام الأثیم</span> آن را نیز به باد مسخره گرفته و گفتند: محمد از یک طرف می‌گوید جهنم سنگ را هم می‌سوزاند از طرفی دیگر می‌گوید از میان آن درخت سبز می‌شود!زمخشری در معنای آیه چنین ادامه می‌دهد که این آیات به منظور تخویف و ترساندن بندگان نازل شده و مشرکین در روز بدر به عذاب دنیا که عبارت از کشته شدن باشد مبتلا شدند، این بود تفسیری که زمخشری برای آیه کرده<span class="footnote" rel="1" title="کشاف، ج ۲، ص ۶۷۵">*</span>، آن گاه وقتی به مساله رؤیا می‌رسد گفته‌های قبلی خود را فراموش نموده و آن را با مساله معراج تطبیق می‌کند. </p> <h3> <span class="title" rel="17_60 17_56 17_57 17_58 17_59 17_61 17_62 17_63 17_64 17_65">رد وجه دیگری که <em>رؤیا</em> را به جنگ بدر مربوط دانسته است</span> </h3> <p> از اینجا معلوم می‌شود که وی تفسیر رؤیا را به معراج نپسندیده و خواسته است بگوید که در روایت چنین آمده، آن گاه از آن صرفنظر کرده و خودش به رؤیای واقعه بدر قبل از وقوع آن تفسیر نموده. </p> <p>زمخشری هر چند به این وسیله از تفسیر رؤیا به معراج فرار کرده، و لیکن در محذور   <code class="page" rel="13,197"/> دیگری افتاده که کمتر از محذور آن تفسیر نیست، اگر شدیدتر از آن نباشد و آن این است که رؤیا را به این احتمال تفسیر کرد که ممکن است رسول خدا (ص) چنین خوابی دیده باشد، و هیچ فکر نکرده که مگر ممکن است قرآن کریم را به احتمال تفسیر نمود؟ چطور چنین جرأتی به خود داده که قرآن را به توهمی تفسیر کند که هیچ شاهد و دلیلی بر آن نباشد، نه در خود آیات و نه در خارج؟. </p> <p>بعضی<span class="footnote" rel="1" title="منهج الصادقین، ج ۵، ص ۲۹۳">*</span> دیگر گفته‌اند: مراد از <em>رؤیا</em> خوابی است که رسول خدا (ص) دید که در آینده وارد مکه و مسجد الحرام خواهد شد، و همان رؤیایی است که خدای سبحان در آیه‌ <span class="aya" rel="48_27" data-words="1-5">لقد صدق الله رسوله الرؤیا...</span> به آن اشاره می‌کند. </p> <p>اشکال این حرف این است که رؤیای در آیه مورد بحث رؤیایی است که قبل از هجرت واقع شده و رؤیایی که ایشان می‌گویند بعد از هجرت و قبل از صلح حدیبیه اتفاق افتاده، و ما ان شاء اللَّه به زودی در باره آن رؤیا بحث خواهیم نمود. </p> <p><span class="phrase">بعضی<span class="footnote" rel="2" title="منهج الصادقین، ج ۵، ص ۲۹۴، و مجمع البیان، ج ۶، ص ۴۲۴">*</span> دیگر به ابی مسلم مفسر نسبت داده‌اند که گفته مراد از <em rel="fa_17_60_19-20" data-sentence="157:18">شجره ملعونه</em> در قرآن یهود است.</span> </p> <p>و در اینکه آیا می‌توان آیه را به این وجه تفسیر نمود یا نه بحثش گذشت. </p> <p><code class="aya" rel="17_61"/> <span class="aya" rel="17_61" data-words="1-15">و إذ قلنا للملائکة اسجدوا لآدم فسجدوا إلا إبلیس قال أ أسجد لمن خلقت طینا</span>. </p> <p><span class="phrase">در مجمع البیان از زجاج نقل می‌کند که گفته: کلمه <em rel="fa_17_61_14-14" data-sentence="48:421">طینا</em> به خاطر اینکه حال است منصوب شده، و معنایش این است که تو ای خدا آدم را در حالی که از گل بود خلق فرمودی ، و نیز ممکن است که در تقدیر <em>من طین</em> بوده بعد از افتادن کلمه <em>من</em> به‌فعل  <em rel="fa_17_61_13-13" data-sentence="297:216">خلقت</em> وصل شده و منصوب گردیده است، هم چنان که در آیه‌ <span class="aya" rel="2_233" data-words="53-55">أن تسترضعوا أولادکم</span> همین طور شده، یعنی در تقدیر <em>لأولادکم</em> بوده بعد از افتادن <em>لام</em> منصوب شده است.</span> </p> <p>بعضی هم گفته‌اند که منصوب شدنش از این باب است که کلمه مورد بحث، تمیز است نه حال<span class="footnote" rel="3" title="مجمع البیان، ج ۴، ص ۶۹">*</span>. </p> <p>و <span class="phrase">در کشاف احتمال داده که حال برای موصول باشد نه مفعول <em rel="fa_17_61_13-13" data-sentence="52:235">خلقت</em> هم چنان که زجاج و بعضی گفته‌اند: در هر حال حالیه بودن خلاف ظاهر است، زیرا کلمه <em rel="fa_17_61_14-14" data-sentence="189:142">طینا</em> جامد       <code class="page" rel="13,198"/> است، و حال باید مشتق باشد<span class="footnote" rel="1" title="کشاف، ج ۲، ص ۶۷۶">*</span>.</span> </p> <h3> <span class="title" rel="17_56 17_57 17_58 17_59 17_60 17_61 17_62 17_63 17_64 17_65">یاد آوری داستان سجده نکردن ابلیس بر آدم (علیه السلام) و آغاز عصیان و اغوای او</span> </h3> <p> در این آیه شریفه یادآوری دیگری است برای رسول خدا (ص) و آن داستان ابلیس و ماجرایی است که میان او و خدای سبحان اتفاق افتاد، آن موقعی که امر خدا به سجده به آدم را عصیان ورزید تا نسبت به وضع مردم خیلی ناراحت نشود و بداند که جنس بشر از ازل همین طور بوده که اوامر خدای را سبک شمرده و در برابر حق سرپیچی و استکبار می‌ورزند، و اعتنایی به آیات خدا نمی‌کنند، و از این به بعد هم همواره چنین خواهد بود، بیاد آور که چگونه ابلیس قسم خورد که گریبان ذریه آدم را بگیرد، و خدا هم او را بر کسانی که اطاعتش کنند مسلط فرمود، و احدی از پیروان دعوت او و دعوت سواران و پیادگان از لشگر او را استثناء نکرد، و کسانی را استثناء کرد که از بندگان مخلص خدا باشند. </p> <p>بنا بر این معنای آیه چنین می‌شود: به یاد آر زمانی را که پروردگارت به ملائکه گفت: بر آدم سجده کنید، همه سجده کردند مگر ابلیس، در اینجا مثل اینکه کسی پرسیده باشد: خوب ابلیس چکار کرد و یا چه گفت؟ در جوابش فرمود: امر خدای را نادرست تلقی کرده و گفت: آیا من سجده کنم؟ -این استفهام را انکاری گویند-در برابر کسی که او را از گل آفریدی با اینکه مرا از آتش خلق کرده‌ای که شرافت آتش بیشتر از گل است. </p> <p>و بطوری که ملاحظه می‌کنید در آیه شریفه مطالبی به منظور اختصار حذف شده، چون سیاق اقتضای این اختصار را داشت، زیرا مقصود بیان علل و عواملی است که باعث شد ظلم و فساد بنی آدم استمرار و دوام یابد و نسلش برچیده نگردد، و در این باره نخست این را فرمود که اولین بشر به آیات و معجزات اقتراحی خودش ایمان نیاورد، آخرین هم پیرو همان اولین‌اند، و ایمان نخواهند آورد، و سپس به پیغمبر گرامی خود یاد آور شد که در این میان فتنه‌ها در کار است، که به زودی ظهور نموده و امت اسلام را در بوته امتحان خود داغ می‌کند، آن گاه داستان آدم و ابلیس را خاطر نشان می‌فرماید که ابلیس سوگند خورد ذریه آدم را گمراه سازد، و از خدا درخواست کرد که او را بر کرده‌اش مسلط سازد، پس خیلی بعید نیست که اکثر مردم به سوی راه ضلالت گرائیده و در ظلم و طغیان و اعراض از آیات خدا غوطه‌ور گردند، چون از یک سو فتنه‌های الهی احاطه‌شان کرده و از سوی دیگر شیطان با قشون سواره و پیاده‌اش محاصره‌شان نموده است. </p> <p><code class="aya" rel="17_62"/> <span class="aya" rel="17_62" data-words="1-16">قال أ رأیتک هذا الذی کرمت علی لئن أخرتن إلی یوم القیامة لأحتنکن ذریته إلا قلیلا</span>. </p> <p>   <code class="page" rel="13,199"/> کاف در کلمه <em>ا رایتک</em> زائده است، و هیچ محلی از اعراب ندارد، فقط معنای خطاب را می‌رساند چنانچه در اسماء اشاره این کار را می‌کند، و مراد شیطان از اینکه گفت: <span class="aya" rel="17_62" data-words="5-7">الذی کرمت علی</span> آدم (ع) است، برتری دادن آدم بر ابلیس همان است که خدای تعالی او را وادار کرد که تا بر او سجده کند، و چون نکرد از درگاه خودش براند. </p> <p>و از همین جا روشن می‌شود که ابلیس از دستور سجده کردن بر آدم همین تفضیل را فهمیده چنانچه از کلام ملائکه در پاسخ خدای تعالی که گفتند: آیا در زمین خلقی قرار می‌دهی که فساد و خونریزی کنند فهمید که خلق آینده نیز گناه می‌توانند بکنند، و لذا جرأت و جسارت به خرج داده تصمیم گرفت ذریه آدم را اغواء کند، و در تفسیر آیه‌ <span class="aya" rel="2_30" data-words="12-16">أ تجعل فیها من یفسد...</span> (سوره بقره، آیه 30) مطالبی که نافع باشد گذشت. </p> <p>کلمه <em>احتناک</em> به طوری که در مجمع البیان<span class="footnote" rel="1" title="مجمع البیان، ج ۶، ص ۴۲۵">*</span> گفته به معنای قطع شدن از ریشه است، و وقتی گفته می‌شود: احتنک فلان ما عند فلان من مال او علم-فلانی آنچه مال یا علم نزد فلان کس بود همه را احتناک کرد معنایش این است که جستجو نموده تا دینار آخرش را از او گرفت، و یا وقتی گفته می‌شود: احتنک الجراد المزرع-ملخ زراعت را احتناک کرد معنایش این است که تا دانه آخرش را خورد<span class="footnote" rel="2" title="مجمع البیان، ج ۴، ص ۶۸">*</span>. </p> <p>بعضی<span class="footnote" rel="3" title="تفسیر فخر رازی، ج ۲۱، ص ۴">*</span> گفته‌اند اصل این کلمه از <em>حنک</em> است، وقتی گفته می‌شود: حنک الدابة بحبلها معنایش این است که ریسمانی به گردن حیوان بست و او را کشید، و ظاهرا معنای آخری معنای اصلی احتناک است، چون احتناک خود به معنای افسار کردن است. </p> <p>و معنای آیه این است که ابلیس بعد از آنکه سرپیچی کرد دچار غضب الهی شد و گفت: پروردگارا این بود آن کس که مرا به سجده کردن بر وی مامور نمودی؟ و چون انجام ندادم از درگاه خودت دورم ساختی؟ سوگند که اگر تا روز قیامت که مدت عمر بشر در زمین است مرا مهلت دهی فرد فرد ذریه او را افسار می‌کنم مگر اندکی را که بندگان مخلص تواند. </p> <p><code class="aya" rel="17_63"/> <span class="aya" rel="17_63" data-words="1-10">قال اذهب فمن تبعک منهم فإن جهنم جزاؤکم جزاء موفورا</span>. </p> <p>بعضی<span class="footnote" rel="4" title="الدر المنثور، ج ۴، ص ۱۹۱">*</span> گفته‌اند: امر <em>برو</em>  (اذهب) امر حقیقی نیست بلکه کنایه از آزادی است،         <code class="page" rel="13,200"/> هم چنان که در محاورات روزمره به مخالف خود می‌گوئیم برو و هر چه از دستت بر می‌آید کوتاهی مکن. </p> <p>بعضی<span class="footnote" rel="1" title="روح المعانی، ج ۱۵، ص ۱۱۰">*</span> دیگر گفته‌اند: امر <em>برو</em> امر حقیقی است، و عبارت اخرای‌ <span class="aya" rel="15_34" data-words="2-5">فاخرج منها فإنک رجیم</span> است، و کلمه موفور به معنای کامل است، و جزای موفور آن جزائی است که چیزی از آن ذخیره نگردد و همه‌اش داده شود، و معنای آیه روشن است. </p> <p><code class="aya" rel="17_64"/> <span class="aya" rel="17_64" data-words="1-12">و استفزز من استطعت منهم بصوتک و أجلب علیهم بخیلک و رجلک...</span>  <span class="phrase"><em rel="fa_17_64_2-2" data-sentence="0:770">استفزز</em> به معنای هل دادن به آرامی و به سرعت است، و <em rel="fa_17_64_8-8" data-sentence="100:714">جلب</em> به طوری که در مجمع<span class="footnote" rel="2" title="مجمع البیان، ج ۴ ص ۶۸">*</span> گفته سوق دادن به وسیله سائق است، و <em rel="fa_17_64_8-8" data-sentence="279:577">جلبه</em> به معنای صوت است، و در مفردات گفته که اصل <em rel="fa_17_64_8-8" data-sentence="378:522">جلب</em> و ثلاثی مجرد آن به معنای سوق دادن چیزی است، وقتی گفته می‌شود فلانی را جلب کردم معنایش این است که او را کشاندم، هم چنان که شاعر عرب هم گفته: و قد یجلب الشی‌ء البعید الجواب-گاه می‌شود که جواب چیز دوری را هم جلب می‌کند ولی اگر به باب افعال برود، و گفته شود <em rel="fa_17_64_8-9" data-sentence="688:248">اجلبت علیه</em> معنایش این می‌شود که از روی قهر بر سرش فریاد زدم، هم چنان که در قرآن آمده‌ <span class="aya" rel="17_64" data-words="7-12">و أجلب علیهم بخیلک و رجلک</span><span class="footnote" rel="3" title="مفردات راغب، ماده &lt;em&gt;جلب&lt;/em&gt; ">*</span>.</span> </p> <p>و کلمه <em>خیل</em> به طوری که گفته شده به معنای اسبان است، و از این ماده کلمه‌ای که به معنای یک اسب باشد نیامده، ولی گاهی مجازا به اسب سوار هم اطلاق می‌شود. </p> <p>و کلمه <em>رجل</em> -به فتح راء و کسر جیم-به معنای راجل <em>پیاده</em> است هم چنان که  <em>حذر و حاذر</em> و <em>کمل و کامل</em> به یک معنا است، و رجل مقابل راکب <em>سواره</em> است، و ظاهر مقابله رجل با خیل این است که مراد از آن پیاده نظام باشد. </p> <p>پس معنای آیه شریفه این می‌شود که با آوازت از ذریه آدم هر که را که می‌توانی گمراه و به معصیت وادار بکن، که البته به حکم آیات سوره حجر کسانی خواهند بود که ابلیس را دوست داشته و پیرویش کنند، و گویا <em>استفزاز با آواز</em> کنایه از خوار کردن آنان با وسوسه‌های باطل و خالی از حقیقت است، و اینکه وضع شیطان و پیروانش وضع چوپان و رمه را دارد که با یک صدا به راه می‌افتند، و با صدایی دیگر می‌ایستند و معلوم است که این صداها آوازهایی بی‌معنی است. </p> <p>و اینکه فرمود: <span class="aya" rel="17_64" data-words="7-12">و أجلب علیهم بخیلک و رجلک</span> معنایش این است که برای به راه       <code class="page" rel="13,201"/> انداختن آنان به سوی معصیت به لشگریانت اعم از سواره نظام و پیاده نظام دستور بده تا پیوسته بر سر آنان بزنند، و این گویا اشاره است به اینکه لشگریان شیطان بعضی‌شان تندکار و بعضی کندکارند، هم چنان که وضع هر لشگری همین طور است بعضی سواره و بعضی پیاده‌اند، پیاده‌ها را به کاری می‌گمارند که حاجت به سرعت عمل نداشته باشد. </p> <h3> <span class="title" rel="17_64">مراد از مشارکت شیطان در اموال و اولاد مردم در خطاب: <span class="aya" rel="17_64" data-words="13-18">و شارکهم فی الأموال و الأولاد</span> </span> </h3> <p> <span class="aya" rel="17_64" data-words="13-18">و شارکهم فی الأموال و الأولاد</span>. </p> <p>شرکت جز در ملکیت و اختصاص تصور نمی‌شود، و لازمه‌اش این است که شریک در استفاده از آن ملک-که غرض از تحصیل آن همان استفاده است-سهیم باشد، چرا که مال عینی است خارجی و جدای از انسان و همچنین فرزند موجودی است مستقل و جدای از پدر و مادر و اگر غرض از مال و فرزند استفاده از آنها نبود هرگز انسان مالیتی برای مال و اختصاصی برای فرزند قائل نمی‌شد. </p> <p>پس شرکت کردن شیطان با آدمی در مال و فرزند سهم بردن از منفعت و اختصاص است، مثل اینکه آدمی را وادار کند به تحصیل مال که خداوند آن را مایه رفع حاجت آدمی قرار داده از راه حرام، زیرا در این صورت هم آدمی از آن مال منتفع شده به غرض طبیعی خود نائل می‌شود، و هم شیطان به غرض خود رسیده است و یا آنکه از راه حلال کسب بکند و لیکن در معصیت به کار برند، و در اطاعت خدا صرف نکند، پس هر دو از آن مال منتفع شده‌اند با اینکه او از رحمت خدا تهی دست است. </p> <p>و یا آنکه از راه حرام فرزندی برای آدمی به دنیا آید، و یا از راه حلال به دنیا آیند و لیکن به تربیت دینی و صالح تربیتش نکند و به آداب خدایی مؤدبش نسازد، در نتیجه سهمی از آن فرزند را برای شیطان قرار داده و سهمی را برای خودش، و همچنین چیزهای دیگر. </p> <p>و این وجه که ما ذکر کردیم وجه خوبی است در تفسیر آیه، و جامع همه معانی و وجوه مختلفه است که ذکر کرده‌اند، مانند گفتار بعضی<span class="footnote" rel="1" title="مجمع البیان، ج ۶، ص ۴۲۶">*</span> که گفته‌اند: اموال و اولادی که شیطان در آنها شرکت دارد عبارت است از اموالی که از راه حرام و غیر حق به دست آمده باشد، و فرزندی که از راه زنا پدید آمده باشد نقل از ابن عباس و غیره . </p> <p>و یا گفته‌اند<span class="footnote" rel="2" title="تفسیر فخر رازی، ج ۲۱ ص ۶">*</span> : شرکت شیطان در اموال به این است که او دستور دهد اموال را به صورت <em>سائبه</em> و <em>بحیره</em> و یا غیر آن در آورند، و در اولاد به این است که فرزندان را یهودی     <code class="page" rel="13,202"/> و نصاری و مجوس سازند (نقل از قتاده). </p> <p>و یا گفته‌اند<span class="footnote" rel="1" title="تفسیر عیاشی، ج ۲، ص ۲۹۷">*</span> : هر مال حرام و فرج حرامی مورد شرکت شیطان است (نقل از کلبی) و یا گفته‌اند: مراد از اولادی که شیطان از او سهم داشته باشد، اولادی است که نام بت‌پرستان را داشته باشد چون عبد شمس و عبد الحارث و امثال آنها، و یا گفته‌اند: مقصود از فرزندی که شیطان در آن سهیم است فرزندی است که عرب زنده به گور کرده بود (ایضا نقل از ابن عباس) و یا گفته‌اند<span class="footnote" rel="2" title="تفسیر قمی، ج ۲، ص ۲۱">*</span> : مشارکت شیطان در اموال این است که وادار سازد اموال را به صورت گوسفند و شتر در آورده و برای بتها و خدایان خیالی خود قربانی کنند (نقل از ضحاک) و همچنین وجوه و اقوال دیگری که از علمای تفسیر روایت شده. </p> <p> <span class="aya" rel="17_64" data-words="19-26">و عدهم و ما یعدهم الشیطان إلا غرورا</span> <span class="phrase">یعنی شیطان به ایشان وعده نمی‌دهد مگر وعده دروغین و گول زننده به این معنا که خطا را در نظرشان صواب و باطل را به صورت حق جلوه می‌دهد، بنا بر این کلمه <em rel="fa_17_64_26-26" data-sentence="148:28">غرور</em> مصدر به معنای اسم فاعل است.</span> </p> <p><code class="aya" rel="17_65"/> <span class="aya" rel="17_65" data-words="1-10">إن عبادی لیس لک علیهم سلطان و کفی بربک وکیلا</span>. </p> <p><span class="phrase">مراد از <em rel="fa_17_65_2-2" data-sentence="8:391">عبادی</em>  (بندگان من) اعم از مخلصین است که خود ابلیس آنها را استثناء کرد و گفت <em rel="fa_17_62_14-15" data-sentence="134:302">الا قلیلا</em> پس مقصود عموم مردم است، و باقی می‌ماند برای شیطان غاوین که عبارتند از کسانی که هدف را گم کرده‌اند، هم چنان که در جای دیگر فرموده‌ <span class="aya" rel="15_42" data-words="1-11">إن عبادی لیس لک علیهم سلطان إلا من اتبعک من الغاوین</span><span class="footnote" rel="3" title="سوره حجر، آیه ۴۲">*</span>.</span> </p> <p>و اضافه <em>عباد</em> به <em>ی</em> به منظور احترام به بندگان است. </p> <p>و اینکه فرمود: <span class="aya" rel="17_65" data-words="7-10">و کفی بربک وکیلا</span> معنایش این است که خدا بس است برای قیام بر اراده نفوس و اعمال ایشان، و برای نگهداری منافع ایشان و سرپرستی امور ایشان، زیرا کلمه وکیل به معنای متکفل شدن بر امور دیگری است که قائم مقام او در تدبیر امور و گرداندن چرخ زندگی اوست. </p> <p>از همین جا معلوم می‌شود اینکه مراد از این کلمه، وکالت خاص الهی است که مخصوص به غیر غاوین است، و در گذشته بحثهای مختلفی پیرامون سجده بر آدم گذشت که به درد این مقام هم می‌خورد، مانند سوره بقره، و اعراف و حجر. </p> <h3>بحث روایتی‌ <span class="title" rel="17_59">روایاتی در ذیل آیه: <span class="aya" rel="17_59" data-words="1-6">و ما منعنا أن نرسل بالآیات...</span> </span> </h3> <p> در تفسیر عیاشی از ابن سنان از ابی عبد اللَّه (ع) روایت کرده که در ذیل آیه: <span class="aya" rel="17_58" data-words="1-10">و إن من قریة إلا نحن مهلکوها قبل یوم القیامة</span> فرمود: مقصود نابودی به مرگ و یا غیر آن است، و در روایت دیگری از همان جناب آمده که مقصود از آن قتل و یا مرگ و یا غیر آن است<span class="footnote" rel="1" title="الدر المنثور، ج ۴، ص ۱۹۰">*</span>. </p> <p>مؤلف: شاید این روایت دومی خواسته است همه آیه را تفسیر کند یک فقره را به قتل و یکی را به مرگ. </p> <p>و در تفسیر قمی در ذیل آیه: <span class="aya" rel="17_59" data-words="1-6">و ما منعنا أن نرسل بالآیات...</span> فرمود: این آیه در باره قریش نازل شده و در روایت ابی الجارود از امام باقر (ع) نیز آمده که در تفسیر آیه فرمود: رسول خدا (ص) از قوم خود درخواست کرد که نزدش بیایند جبرئیل نازل شد و گفت: خدای تعالی می‌فرماید <span class="aya" rel="17_59" data-words="1-11">و ما منعنا أن نرسل بالآیات إلا أن کذب بها الأولون</span> و ما هر وقت آیتی به سوی قریش می‌فرستادیم و ایمان نمی‌آوردند به همین جهت هلاکشان می‌کردیم، و لیکن اینکار را با قریش این عصر نمی‌کنیم، چون نمی‌خواهیم با بودن تو در میان آنان، آنها را هلاک کنیم لذا معجزاتی که می‌خواهند نمی‌فرستیم<span class="footnote" rel="2" title="تفسیر برهان، ج ۲، ص ۴۲۶">*</span>. </p> <p>و در الدر المنثور است که احمد و نسایی و بزار و ابن جریر و ابن منذر و طبرانی و حاکم (وی حدیث را صحیح دانسته) و ابن مردویه و بیهقی در کتاب دلائل خود و ضیاء در کتاب مختاره خود همگی از ابن عباس روایت کرده‌اند که گفت: اهل مکه از رسول خدا  (ص) این چنین معجزه خواستند که کوه صفا را برایشان طلا کند، و کوه‌های اطراف مکه که آن شهر را محاصره نموده‌اند از آن شهر دور شوند تا بتوانند کشت و زرع کنند، خطاب رسید اگر می‌خواهی در باره خواسته آنها درنگ کنیم، و یا آن را برآوریم و اگر این معجزه را برایشان آوردیم آن وقت باز هم ایمان نیاوردند بدانکه همه آنان را هلاک خواهیم کرد هم چنان که امم گذشته را به خاطر اینکه معجزه پیشنهادیشان را فرستادیم و ایمان نیاوردند هلاکشان نمودیم و آیه شریفه: <span class="aya" rel="17_59" data-words="1-11">و ما منعنا أن نرسل بالآیات إلا أن کذب بها الأولون</span> در     <code class="page" rel="13,204"/> همین باره نازل شد و رسول خدا (ص) فرمود: پس درنگ می‌کنم<span class="footnote" rel="1" title="الدر المنثور، ج ۴، ص ۱۹۱">*</span>. </p> <p>مؤلف: قریب به این معنا به طرق زیادی روایت شده است. </p> <h3> <span class="title" rel="17_60 17_56 17_57 17_58 17_59 17_61 17_62 17_63 17_64 17_65">روایات متعدد از طرق عامه و خاصه راجع به خواب دیدن پیامبر (صلی اللَّه علیه و آله) بنی امیه را به شکل میمون‌هایی بر منبرش، و اینکه <em>رؤیا</em> و شجره ملعونه در قرآن در آیه، ناظر به آنان است</span> </h3> <p> و نیز در الدر المنثور است که ابن جریر از سهل بن سعد روایت کرده که گفت: رسول خدا (ص) در خواب دید که بنی فلان <em>بنی امیه</em> در منبرش همچون میمونها جست و خیز می‌کنند بسیار ناراحت شد، و تا زنده بود کسی او را خندان ندید، خدای تعالی این آیه را فرستاد <span class="aya" rel="17_60" data-words="9-17">و ما جعلنا الرؤیا التی أریناک إلا فتنة للناس</span><span class="footnote" rel="2" title="سوره ابراهیم، آیه ۲۶">*</span>. </p> <p>و نیز در آن کتاب آمده که ابن ابی حاتم از ابن عمر روایت کرده که رسول خدا (ص) فرمود: من فرزندان حکم بن ابی العاص را در خواب دیدم که بر فراز منبرها بر آمده‌اند و دیدم که در ریخت و قیافه میمونها بودند، و سپس خدای تعالی این آیه را فرستاد: <span class="aya" rel="17_60" data-words="9-20">و ما جعلنا الرؤیا التی أریناک إلا فتنة للناس و الشجرة الملعونة</span> که منظور از آن شجره دودمان حکم بن ابی العاص است<span class="footnote" rel="3" title="تفسیر برهان، ج ۲، ص ۴۲۶، ش ۱۶">*</span>. </p> <p>و نیز در همان کتاب است که ابن ابی حاتم از یعلی بن مرة روایت کرده که گفت: رسول خدا (ص) فرمود: در خواب دیدم که بنی امیه در همه شهرها بر فراز منبرها برآمده‌اند، و اینکه به زودی بر شما سلطنت می‌کنند، و شما ایشان را بدترین ارباب خواهید یافت، آن گاه رسول خدا (ص) از آن به بعد در اندوه عمیقی فرو رفت و بدین جهت خدای تعالی این آیه را فرستاد <span class="aya" rel="17_60" data-words="9-17">و ما جعلنا الرؤیا التی أریناک إلا فتنة للناس</span><span class="footnote" rel="4" title="روح المعانی، ج ۱۵، ص ۱۰۲">*</span>. </p> <p>و نیز در آن کتاب است که ابن مردویه از حسین بن علی روایت کرده که رسول خدا  (ص) را روزی اندوهناک دیدند، و از آن جناب سبب اندوهش را پرسیدند؟ فرمود: در خواب به من نمایان شد که گویا بنی امیه این منبر مرا دست به دست می‌گردانند و گفته شد یا رسول اللَّه (ص) غم مخور دنیا است که ایشان از آن برخوردار می‌شوند (در عوض از آخرت بهره‌ای ندارند) سپس خدای تعالی این آیه را فرستاد: <span class="aya" rel="17_60" data-words="9-17">و ما جعلنا الرؤیا التی أریناک إلا فتنة للناس</span><span class="footnote" rel="5" title="روح المعانی، ج ۱۵، ص ۱۰۲">*</span>. </p> <p>باز در همان کتاب آمده که ابن ابی حاتم و ابن مردویه و بیهقی در کتاب دلائل و ابن عساکر از سعید بن مسیب روایت کرده‌اند که گفت رسول خدا (ص) در عالم رؤیا بنی امیه را دید که بر بالای منبرش رفته‌اند به همین خاطر اندوهناک شد، خداوند     <code class="page" rel="13,205"/> وحی فرستاد که غم مخور دنیایی است که به دست می‌آورند (و در آخرت بهره‌ای ندارند) رسول خدا (ص) خوشحال شد، و این است معنای آیه‌ <span class="aya" rel="17_60" data-words="9-17">و ما جعلنا الرؤیا التی أریناک إلا فتنة للناس</span> یعنی ما این پیشامد را مایه امتحان مردم قرار دادیم<span class="footnote" rel="1" title="تفسیر عیاشی، ج ۲، ص ۲۹۷ ش ۹۵">*</span>. </p> <p>مؤلف: این روایت را تفسیر برهان هم از ثعلبی نقل کرده که او در تفسیر خود بدون ذکر سند از سعید بن مسیب روایت کرده است<span class="footnote" rel="2" title="تفسیر عیاشی، ج ۲، ص ۲۹۹ ح ۱۰۲">*</span>. </p> <p>و در تفسیر برهان از کتاب فضیلة الحسین بدون ذکر سند از ابی هریره روایت کرده که گفت: روزی رسول خدا (ص) فرمود: در عالم رؤیا بنی الحکم و یا بنی العاص را دیدم که بر فراز منبرم جست آن طور که میمونها بالا و پائین می‌روند، آن روز رسول خدا (ص) آن قدر ناراحت به نظر می‌رسید که تو گویی خشم از سر و روی نازنینش می‌بارید، و دیگر تا زنده بود کسی او را خندان ندید تا از دار دنیا رحلت فرمود<span class="footnote" rel="3" title="الدر المنثور، ج ۴، ص ۱۹۱">*</span>. </p> <p>و در الدر المنثور است که ابن مردویه از عایشه روایت کرده که روزی به مروان حکم گفت من خود از رسول خدا (ص) شنیدم که به پدرت و جدت می‌فرمود: شمائید آن شجره ملعونه در قرآن<span class="footnote" rel="4" title="الدر المنثور، ج ۴، ص ۱۹۱">*</span>. </p> <p>و در مجمع البیان گفته است: رؤیایی که رسول خدا (ص) در خواب دید این بود که میمونهایی از منبرش بالا می‌روند و پائین می‌آیند، و این جریان وی را دچار اندوه ساخت، و این خواب را سهل بن سعید از پدرش روایت کرده، آن گاه اضافه می‌کند که همین معنا از حضرت ابی جعفر (ع) و از امام صادق (ع) روایت شده که فرموده‌اند: بنا بر این تاویل شجره ملعونه در قرآن همان دودمان بنی امیه‌اند<span class="footnote" rel="5" title="الدر المنثور، ج ۴، ص ۱۹۱">*</span>. </p> <p>مؤلف: منظور ما از نقل کلام صاحب مجمع این بود که از ایشان بپرسم چرا این معنا را تاویل نامیده و حال آنکه تناسبی با تاویل ندارد؟ بلکه انطباق آیه شریفه با این روایات تنزیل است نه تاویل، مگر آنکه در پاسخ بفرمایند گاهی کلمه تاویل در مطلق توجیه مقصود، استعمال می‌شود. </p> <p>           <code class="page" rel="13,206"/> عیاشی هم این معنا را در تفسیر خود از عده‌ای از راویان موثق مانند زرارة و حمران و محمد بن مسلم و معروف بن خربوذ و سلام جعفی و قاسم بن سلیمان و یونس بن عبد الرحمن اشل و عبد الرحیم قصیر از حضرت ابی جعفر و حضرت صادق (ع) روایت نموده قمی هم در تفسیر خود بدون ذکر امام و عیاشی نیز از ابی الطفیل از علی (ع) روایت کرده<span class="footnote" rel="1" title="تفسیر برهان، ج ۲، ص ۴۲۶">*</span>. </p> <p>و در بعضی از این روایات، دیگران نیز با بنی امیه اسم برده شده‌اند. و در بیان معنی و مفاد آیه، در ذیل آن بحث و بررسی لازم گذشت و همچنین روایاتی در تفسیر آیه‌ <span class="aya" rel="14_26" data-words="2-6">مثل کلمة خبیثة کشجرة خبیثة</span><span class="footnote" rel="2" title="کشاف، ج ۲، ص ۶۷۸">*</span> هم گذشت که بنا بر آن روایات شجره خبیثه دو طائفه از قریشند که از همه طوائف فاجرترند. </p> <p>و در الدر المنثور است که عبد الرزاق و سعید بن منصور و احمد و بخاری و ترمذی و نسایی و ابن جریر و ابن منذر و ابن ابی حاتم و طبرانی و حاکم و ابن مردویه و بیهقی در کتاب دلائل همگی از ابن عباس روایت کرده‌اند که در ذیل آیه‌ <span class="aya" rel="17_60" data-words="9-17">و ما جعلنا الرؤیا التی أریناک إلا فتنة للناس</span> گفته: این آیه راجع به صحنه‌ای است که رسول خدا (ص) در شب معراج که به بیت المقدس رفت با چشم خود دیده نه اینکه در خواب دیده باشد، و مراد از شجره ملعونه در قرآن همان درخت زقوم است<span class="footnote" rel="3" title="الدر المنثور، ج ۴ ص ۱۹۱">*</span>. </p> <p>مؤلف: این معنا از ابن سعد و ابو یعلی و ابن عساکر از ام هانی نیز روایت شده و لیکن وضع این روایت در بحثی که در تفسیر آیه کردیم به دست آمد. </p> <p>و در همان کتاب است که ابن جریر و ابن مردویه از ابن عباس روایت کرده‌اند که در تفسیر آیه‌ <span class="aya" rel="17_60" data-words="9-14">و ما جعلنا الرؤیا التی أریناک...</span> گفته است: رسول خدا (ص) در خواب دید که به اتفاق اصحابش داخل مکه شد، و این خواب را در مدینه دید ناگزیر به سوی مکه حرکت کرد، غافل از اینکه خواب مزبور در آن سال تعبیر نمی‌شود و مربوط به سال بعد است مشرکین آن سال نگذاشتند آن جناب وارد مکه شود، عده‌ای از مردم گفتند، پس چطور شد که پیش‌بینی رسول خدا (ص) درست در نیامد مگر به ما نگفته بود: به زودی داخل مکه می‌شویم؟ و همین برگشتنش به مدینه باعث فتنه و امتحان آن گروه گردید<span class="footnote" rel="4" title="الدر المنثور، ج ۴ ص ۱۹۱">*</span>. </p> <p>       <code class="page" rel="13,207"/> مؤلف: در تفسیر آیه اشکالی که بر این روایت وارد می‌شد مطرح کردیم، علاوه بر این، این روایت معارض روایت قبلی ابن عباس است. </p> <h3> <span class="title" rel="17_64 17_56 17_57 17_58 17_59 17_60 17_61 17_62 17_63 17_65">چند روایت در باره شرکت شیطان در اموال و اولاد مردم</span> </h3> <p> و در تفسیر برهان از حسین بن سعید در کتاب زهد از عثمان بن عیسی از عمر بن اذینة از سلیمان بن قیس روایت کرده که گفت: از امیر المؤمنین (ع) شنیدم که می‌فرمود: رسول خدا (ص) فرمود: خداوند بهشت را بر هر کسی که فحاش و بی‌حیا باشد و باکی نداشته باشد از اینکه چه می‌گوید و مردم در باره‌اش چه می‌گویند، حرام کرده چون اینگونه اشخاص را اگر کاملا بررسی کنی خواهد دید که یا خود شیطانند و یا شیطان در نطفه آنان شریک است. </p> <p>پس مردی عرض کرد: یا رسول اللَّه مگر در مردم شرک شیطان هم هست؟ فرمود: مگر کلام خدای را نخوانده‌ای که می‌فرماید: <span class="aya" rel="17_64" data-words="13-18">و شارکهم فی الأموال و الأولاد</span>؟ مرد عرض کرد آن کیست که از آنچه بگوید و یا در باره‌اش بگویند پروا نداشته باشد؟ فرمود: آن کسی است که متعرض مردم شود و در باره ایشان چیزها بگوید با اینکه می‌داند مردم او را رها نخواهند کرد، چنین کسی است که باک ندارد از اینکه چه بگوید و مردم در باره‌اش چه بگویند<span class="footnote" rel="1" title="کشاف، ج ۲، ص ۶۷۸">*</span>. </p> <p>و در تفسیر عیاشی از محمد بن مسلم از ابی جعفر (ع) روایت کرده که گفت: از آن جناب معنای شرک‌ شیطان را پرسیدم که خدا در باره‌اش فرمود: <span class="aya" rel="17_64" data-words="13-18">و شارکهم فی الأموال و الأولاد</span> فرمود: هر چیزی که از مال حرام باشد شرک شیطان است، و آن گاه فرمود: همین شیطان با آدمی است تا به عمل جماع بپردازد، اگر آن جماع حرام باشد فرزند شرک شیطان است، چون از نطفه او و نطفه شیطان درست شده<span class="footnote" rel="2" title="الدر المنثور، ج ۴، ص ۱۹۱">*</span>. </p> <p>مؤلف: روایت در این معانی بسیار زیاد است، و لیکن همه آنها از باب ذکر مصداق است و معنای جامع آیه و شرک شیطان همان بود که ما در ذیل آیه آوردیم. </p> <p>و اینکه در این روایات آمده که شیطان در عمل وقاع شرکت می‌کند و نطفه هم نیمی از شیطان است کنایه از این است که شیطان از این عمل بهره‌ای می‌برد نه اینکه راستی او هم جماع می‌کند و نطفه می‌ریزد، بلکه از باب تمثیل و مجسم ساختن مقصود است، و نظائر اینگونه کنایه‌ها در روایات بسیار است. </p> 
