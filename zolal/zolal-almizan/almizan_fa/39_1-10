<h2 class="sura">سوره زمر در مکه نازل شده و هفتاد و پنج آیه دارد</h2><h3 class="ayas">سوره الزمر آیه‌های ۱ تا ۱۰</h3><code class="section" rel="39_1-10"/><h3>ترجمه آیات</h3> <p> <span class="trans" rel="39_0">به نام خداوند بخشنده مهربان.  </span><span class="trans" rel="39_1">این کتابی است که از ناحیه خدای عزیز و حکیم نازل شده.  «۱» </span><span class="trans" rel="39_2">ما کتاب را به حق بر تو نازل کردیم پس خدا را عبادت کن در حالی که دین را خالص برای او بدانی.  «۲» </span><span class="trans" rel="39_3">آگاه باش که دین خالص تنها برای خداست و کسانی هم که به جای خدا اولیایی می‌گیرند منطقشان این است که ما آنها را بدین منظور می‌پرستیم که قدمی به سوی خدا نزدیکمان کنند به درستی که خدا در بین آنان در خصوص آنچه مورد اختلافشان است حکم می‌کند. به درستی خدا کسی را که دروغگو و کفران پیشه است هدایت نمی‌کند.  «۳» </span><span class="trans" rel="39_4">اگر خدا بخواهد فرزند بگیرد از بین آنچه خلق کرده هر چه را بخواهد انتخاب می‌کند اما او منزه است. او خدای واحد قهار است.  «۴» </span><span class="trans" rel="39_5">آسمانها و زمین را به حق آفرید و داخل می‌کند شب را بر روز و داخل می‌کند روز را بر شب و آفتاب و ماه را آن چنان مسخر کرده که هر یک برای مدتی معین در جریانند. آگاه باش که او عزیز و آمرزنده است.  «۵» </span><span class="trans" rel="39_6">شما را از یک انسان آفرید و آن گاه همسر آن انسان را هم از جنس خود او قرار داد و برای شما از چارپایان هشت جفت نازل کرد شما و چارپایان را در شکم مادران نسلا بعد نسل می‌آفریند آن هم در ظلمت‌های سه‌گانه، این خداست پروردگار شما که ملک از آن اوست. جز او هیچ معبودی نیست پس دیگر به کجا منحرف می‌شوید.  «۶» </span><span class="trans" rel="39_7">اگر کفر بورزید خدا بی‌نیاز از شماست و او کفر را برای بندگان خود نمی‌پسندد. و اگر شکر بگزارید همان را برایتان می‌پسندد و هیچ گناهکاری وزر گناه دیگری را به دوش نمی‌کشد و در آخر به سوی پروردگارتان بازگشتتان است و او شما را به آنچه می‌کرده‌اید خبر می‌دهد که او دانای به اسرار سینه‌هاست.  «۷» </span><span class="trans" rel="39_8">و چون ناملایمی به انسان برسد پروردگار خود را همی خواند در حالی که به سوی او برگشته باشد و چون نعمتی از خود به وی دهد باز همان دعا و زاری قبلی خود را فراموش می‌کند و برای خدا شرکائی<code class="page" rel="17,353"/> می‌گیرد تا مردم را از راه خدا گمراه کند. به او بگو سرگرم کفر خود باش و به این بهره اندک دلخوش باش که تو از اهل آتشی.  «۸» </span><span class="trans" rel="39_9">آیا کسی که در اوقات شب در حال سجده و ایستاده به عبادت مشغول است و از آخرت می‌ترسد و امیدوار رحمت پروردگار خویش است مانند از خدا بی‌خبران است؟ بگو آیا آنها که می‌دانند و آنها که نمی‌دانند یکسانند؟ هرگز ولی تنها کسانی متذکر می‌شوند که دارای خرد باشند.  «۹» </span><span class="trans" rel="39_10">بگو ای بندگان من که ایمان آورده و از پروردگارتان می‌ترسید آنهایی که در این دنیا نیکی می‌کنند پاداشی نیک دارند و زمین خدا هم گشاده است کسانی که خویشتن‌دار باشند اجرشان را بدون حساب و به طور کامل درخواهند یافت.  «۱۰» </span></p>                 <h3>بیان آیات‌ <span class="title" rel="39_2 39_3 39_1 39_4 39_5 39_6 39_7 39_8 39_9 39_10">محتوای کلی سوره مبارکه زمر و زمینه نزول آن</span> </h3> <p> از خلال آیات این سوره برمی‌آید که مشرکین معاصر رسول خدا (ص) از آن جناب درخواست کرده‌اند که از دعوتش به سوی توحید و از تعرض به خدایان ایشان صرف نظر کند، و گر نه نفرین خدایان گریبانش را خواهد گرفت. در پاسخ آنان این سوره که به وجهی قرین سوره <em>ص</em> است، نازل شده و به آن جناب تاکید کرده که دین خود را خالص برای خدای سبحان کند، و اعتنایی به خدایان مشرکین نکند، و علاوه بر آن به مشرکین اعلام نماید که مامور به توحید و اخلاص دین است، توحید و اخلاصی که آیات و ادله وحی و عقل همه بر آن تواتر دارند. و لذا می‌بینیم خدای سبحان در خلال سوره چند نوبت کلام را متوجه این مساله می‌سازد، مثلا در آغاز سوره می‌فرماید: <span class="aya" rel="39_2" data-words="6-10">فاعبد الله مخلصا له الدین</span> و باز در آیه بعدی می‌فرماید: <span class="aya" rel="39_3" data-words="1-4">ألا لله الدین الخالص</span> سپس در وسط سوره دوباره به این مساله بر می‌گردد و می‌فرماید: <span class="aya" rel="39_11" data-words="1-9">قل إنی أمرت أن أعبد الله مخلصا له الدین</span> و باز در آیه 14 می‌فرماید: <span class="aya" rel="39_14" data-words="1-6">قل الله أعبد مخلصا له دینی</span> و در آیه 15 می‌فرماید: <span class="aya" rel="39_15" data-words="1-5">فاعبدوا ما شئتم من دونه</span>. </p> <p>آن گاه در آیه 30 اعلام می‌دارد که: <span class="aya" rel="39_30" data-words="1-5">إنک میت و إنهم میتون...</span> و در آیه 36 می‌پرسد: <span class="aya" rel="39_36" data-words="1-10">أ لیس الله بکاف عبده و یخوفونک بالذین من دونه</span> و در آیه 39 تهدید می‌کند به اینکه: <span class="aya" rel="6_135" data-words="1-8">قل یا قوم اعملوا علی مکانتکم إنی عامل</span> و در آیه 64 می‌فرماید: <span class="aya" rel="39_64" data-words="1-8">قل أ فغیر الله تأمرونی أعبد أیها الجاهلون</span> و همچنین اشارات دیگری که همه دلالت بر این دارد که مشرکین از آن جناب خواسته بودند دست از دعوت به توحید بردارد. </p> <p>آن گاه به استدلال بر یکتایی خدا در ربوبیت و الوهیت پرداخته، هم از طریق وحی و<code class="page" rel="17,354"/> هم از طریق برهان عقلی، و هم از راه مقایسه بین مؤمنین و مشرکین، آن را اثبات می‌کند. و مقایسه مزبور مقایسه‌ای لطیف است. چند نوبت مؤمنین را به بهترین اوصاف ستوده، و به پاداشهایی که به زودی در آخرت دارند بشارت می‌دهد. و هر جا سخن از مشرکین به میان آورده-علاوه بر وبال اعمالشان، که در دنیا گریبانشان را می‌گیرد، وبالی نظیر آن وبالها که به سایر امت‌های گذشته به کیفر تکذیب آیات خدا رسید، و آن عبارت بود از خواری در دنیا که البته عذاب آخرت قابل مقایسه با آن نیست-ایشان را به خسران و عذاب آخرت بشارت می‌دهد. </p> <p>و به همین منظور در این سوره-و مخصوصا در آخرش-روز قیامت را به روشن‌ترین اوصافش وصف کرده، و در همین جا سوره را خاتمه داده است. </p> <p>و این سوره به شهادت سیاق آیاتش در مکه نازل شده، و چنین به نظر می‌رسد که یک دفعه نازل شده باشد، چون آیات آن بسیار به هم مربوط و متصل است. </p> <p>و این ده آیه که ما از اول آن آوردیم، هم از طریق وحی دعوت می‌کند. و هم از طریق حجت‌های عقلی، و نخست روی سخن را متوجه رسول خدا (ص) می‌کند. </p> <p><code class="aya" rel="39_1"/> <span class="aya" rel="39_1" data-words="1-6">تنزیل الکتاب من الله العزیز الحکیم</span> کلمه‌ <span class="aya" rel="39_1" data-words="1-2">تنزیل الکتاب</span> خبر است برای مبتدایی که حذف شده. و <span class="phrase">کلمه <em rel="fa_39_1_1-1" data-sentence="5:101">تنزیل</em>  مصدر به معنای مفعول است، در نتیجه اضافه این مصدر به کلمه <em>کتاب</em> اضافه صفت به موصوف خودش است.</span> و <span class="phrase">کلمه <em rel="fa_39_1_3-4" data-sentence="5:20">من اللَّه</em> متعلق به تنزیل است.</span> در نتیجه معنای آیه چنین می‌شود: این کتابی است نازل شده از طرف خدای عزیز حکیم. </p> <p>ولی <span class="phrase">بعضی از مفسرین<span class="footnote" rel="1" title="روح المعانی، ج ۲۳، ص ۲۳۳">*</span> کلمه‌ <span class="aya" rel="39_1" data-words="1-2">تنزیل الکتاب</span> را مبتدا و کلمه <em rel="fa_39_1_3-4" data-sentence="175:21">من اللَّه</em> را خبر آن گرفته‌اند.</span> و بعید نیست وجه اول به ذهن نزدیک‌تر باشد. </p> <p><code class="aya" rel="39_2"/> <span class="aya" rel="39_2" data-words="1-10">إنا أنزلنا إلیک الکتاب بالحق فاعبد الله مخلصا له الدین</span> در این آیه بر خلاف آیه قبلی تعبیر به انزال کرده، نه تنزیل، برای اینکه در این آیه منظور بیان این نکته است که بفهماند قرآن کریم به حق نازل شده، و در چنین مقامی مناسب آن است که تعبیر به انزال کند که به معنای نازل شدن مجموع قرآن است، بخلاف مقام در آیه قبلی که چون چنین مقامی نبود، تعبیر به تنزیل کرد که به معنای نازل شدن تدریجی است. </p> <p>   <code class="page" rel="17,355"/> و <em>باء</em> در کلمه <em>بالحق</em> برای ملابست است، که معنایش چنین می‌شود: ما قرآن را به سوی تو نازل کردیم در حالی که متلبس به جامه حق بود، پس در هر جای از آن که امر به عبادت و پرستش خدای یگانه شده است، حق است. و چون حرف <em>باء</em> این معنا را به آیه می‌دهد جمله <span class="aya" rel="39_2" data-words="6-10">فاعبد الله مخلصا له الدین</span> <em>را با حرف</em> فاء متفرع بر آن کرد. و فهمانیده حالا که معلوم شد قرآن متلبس به لباس حق نازل شده، پس خدای یگانه را عبادت کن، در حالی که دین را برای او خالص کرده باشی، برای اینکه در این قرآن مکرر آمده که باید خدای یگانه را بپرستی. </p> <p>و مراد از کلمه <em>دین</em> -به طوری که از سیاق برمی‌آید-عبادت است. و ممکن هم هست سنت حیات از آن اراده شود، یعنی طریقه‌ای که در زندگی اجتماعی انسانی پیموده می‌شود. و مراد از <em>عبادت</em> همان اعمالی است که خضوع قلبی و پرستش درونی را مجسم و ملموس می‌کند، و آن عبارت از همان طریقه‌ای است که خود خدای سبحان آن را تشریع کرده و معنای آیه این است که: حال که قرآن به حق نازل شده پس عبودیت قلبی خود را برای خدا در تمامی شؤون زندگیت با پیروی کردن از آنچه برای تو تشریع کرده اظهار کن در حالی که دین خود را برای او خالص سازی، و غیر از آنچه خدا برای تو تشریع کرده پیروی مکن . </p> <p><code class="aya" rel="39_3"/> <span class="aya" rel="39_3" data-words="1-4">ألا لله الدین الخالص</span> در این جمله آنچه را در کلمه <em>بالحق</em> سر بسته فرموده بود، علنی و روشن بیان می‌کند، و آنچه را در جمله‌ <span class="aya" rel="39_2" data-words="6-10">فاعبد الله مخلصا له الدین</span> به طور خاص بیان کرده بود تعمیم می‌دهد، می‌فرماید: آنچه به تو وحی کردیم که دین را برای خدا خالص کنی، مخصوص به شخص تو نیست، بلکه این وظیفه‌ای است بر هر کس که این ندا را بشنود و به خاطر اینکه جمله مورد بحث ندایی مستقل بود، لذا اسم جلاله <em>اللَّه</em> را به کار برد، و با آوردن ضمیر نفرمود: الا له الدین الخالص با اینکه مقتضای ظاهر کلام همین بود که ضمیر بیاورد. </p> <p>و معنای خالص بودن دین برای خدا این است که: خدا عبادت آن کسی را که فقط برای او عبادت نمی‌کند نمی‌پذیرد، حال چه اینکه هم خدا را بپرستد و هم غیر خدا را و چه اینکه اصلا غیر خدا را بپرستد. </p> <h3> <span class="title" rel="39_3 39_1 39_2 39_4 39_5 39_6 39_7 39_8 39_9 39_10">معنای اینکه دین خالص برای خداست و بیان مبنای اعتقادی بت پرستان در باره عبادت ارباب و آلهه و مقصود از اینکه آنان غیر خدا را اولیاء اتخاذ کرده‌اند</span> </h3> <p> <span class="aya" rel="39_3" data-words="5-17">و الذین اتخذوا من دونه أولیاء ما نعبدهم إلا لیقربونا إلی الله زلفی...</span> در سابق گفتیم که مسلک وثنیت معتقد است که خدای سبحان بزرگتر از آن است که ادراک انسان‌ها محیط بر او شود، نه عقلش می‌تواند او را درک کند و نه وهم و حسش. </p> <p>پس او منزه از آن است که ما، روی عبادت را متوجه او کنیم. <code class="page" rel="17,356"/> ناگزیر واجب می‌شود که از راه تقرب به مقربین او به سوی او تقرب جوییم و مقربین درگاه او همان کسانی‌اند که خدای تعالی تدبیر شؤون مختلف عالم را به آنان واگذار کرده. </p> <p>ما باید آنان را ارباب خود بگیریم، نه خدای تعالی را. سپس همانها را معبود خود بدانیم و به سویشان تقرب بجوییم تا آنها به درگاه خدا ما را شفاعت کنند، و ما را به درگاه او نزدیک سازند. و این آلهه و ارباب عبارتند از ملائکه و جن و قدیسین از بشر، اینها ارباب و آلهه حقیقی ما هستند. </p> <p>و اما این بت‌ها که در بتکده‌ها و معابد نصب می‌کنند، تمثالهایی از آن ارباب و آلهه هستند، نه اینکه راستی خود این بت‌ها خدا باشند. چیزی که هست عوام آنها بسا می‌شود که بین بت‌ها و ارباب آنها فرق نگذاشته، خود بت‌ها را هم می‌پرستند همان طور که ارباب و آلهه را می‌پرستند. عرب جاهلیت هم این طور بودند. و همچنین عوامهای صابئین. بسا می‌شود که فرقی بین بت‌های کواکب و کواکب که آنها نیز بتهای ارواح موکل بر آنها هستند، و بین ارواح که ارباب و آلهه حقیقی نزد خواص صابئین هستند، فرقی نمی‌گذارند. </p> <p>به هر حال پس ارباب و آلهه معبود در نزد وثنیت هستند، و این ارباب موجوداتی ممکن و مخلوقند، چیزی که هست خداوند این مخلوقات را از آنجا که مقرب درگاه خود می‌داند موکل بر تدبیر عالم کرده و هر یک را بر حسب مقام و منزلتی که دارد ماموریتی داده. </p> <p>و اما خود خدای سبحان به غیر از خلق کردن و پدید آوردن کار دیگری ندارد، و او رب ارباب و اله آلهه است. </p> <p>حال که این معانی را متوجه شدی می‌توانی بفهمی که منظور از آیه مورد بحث که می‌فرماید: <span class="aya" rel="39_3" data-words="5-10">و الذین اتخذوا من دونه أولیاء</span> چیست؟ منظور همین وثنیت است که قائلند غیر از خدا اربابی دگر هستند، که امور عالم را تدبیر می‌کنند، و ربوبیت و تدبیر منسوب به ایشان است، نه منسوب به خدای تعالی. </p> <p>پس در نظر وثنیت این ارباب مدبر امور هستند، نتیجه‌اش هم این است که پس باید در مقابل همین ارباب خاضع شد و آنها را عبادت کرد تا ما را از منافعی برخوردار و بلاها و ضررها را دفع کنند. و حتی باید از اینها تشکر کرد، چون کارها همه به دست آنان است، نه به دست خدا. </p> <p>پس معلوم شد که مراد از <em>اتخاذ اولیاء</em> این است که مشرکین به غیر از خدا اربابی می‌گیرند، و خلاصه می‌خواهیم بگوییم ولایت و ربوبیت قریب المعنی هستند، چون رب به معنای مالک مدبر است و ولی به معنای مالک تدبیر و یا متصدی تدبیر است. <code class="page" rel="17,357"/> و به همین جهت دنبال کلمه <em>اولیا</em> مساله عبادت را ذکر کرده و فرموده: <span class="aya" rel="39_3" data-words="11-14">ما نعبدهم إلا لیقربونا</span>. بنا بر این، کلمه <em>الذین</em> در جمله <span class="aya" rel="39_3" data-words="5-10">و الذین اتخذوا من دونه أولیاء</span>  مبتدا و خبر آن جمله‌ <span class="aya" rel="39_3" data-words="18-20">إن الله یحکم...</span> می‌باشد. و مراد از <em>الذین</em> مشرکین است که قائل به ربوبیت شرکا و الوهیت آنها هستند، و برای خدا ربوبیت و الوهیتی قائل نیستند، مگر عوام آنها، که معتقدند خدا هم با ارباب در معبودیت شریک است. </p> <p>و جمله‌ <span class="aya" rel="39_3" data-words="11-17">ما نعبدهم إلا لیقربونا إلی الله زلفی</span> تفسیری است برای معنای اتخاذ اولیا به جای خدا. و این جمله حکایت کلام مشرکین است و یا به تقدیر قول است که در این صورت تقدیر آن یقولون ما نعبدهم... است، یعنی می‌گویند ما شرکاء را نمی‌پرستیم مگر بدین جهت که آنها ما را قدمی به سوی خدا نزدیک کنند. </p> <p>پس مشرکین از خدا به سوی غیر خدا عدول کرده‌اند و اگر مشرکشان می‌نامیم از این جهت است که مشرکین برای خدا شریک قائل شده‌اند، یعنی غیر خدا را ارباب و آلهه عالم خوانده‌اند، و خدا را رب و اله آن ارباب و آلهه نامیده‌اند. و اما شرکت در خلقت و ایجاد، مطلبی است که احدی از مشرکین و موحدین قائل بدان نیست. </p> <p>و در جمله‌ <span class="aya" rel="39_3" data-words="18-26">إن الله یحکم بینهم فی ما هم فیه یختلفون</span> بعضی<span class="footnote" rel="1" title="روح المعانی، ج ۲۳، ص ۲۳۵">*</span> گفته‌اند: ضمیر جمع در آن به مشرکین و اولیای آنان، یعنی همان خدایان برمی‌گردد و معنایش این است که خدا بین مشرکین و بین اولیای ایشان، در آنچه اختلاف دارند حکم می‌کند. </p> <p>و بعضی<span class="footnote" rel="2" title="روح المعانی، ج ۲۳، ص ۲۳۶">*</span> دیگر گفته‌اند: ضمیر مزبور در هر دو جا به مشرکین و دشمنان آنان، یعنی اهل اخلاص در دین که از سیاق فهمیده می‌شود برمی‌گردد، و معنای آن این است که: خدای تعالی بین مشرکین و متدینین حکم خواهد کرد. </p> <p>و کلمه <em>کفار</em> در جمله‌ <span class="aya" rel="39_3" data-words="27-34">إن الله لا یهدی من هو کاذب کفار</span> به معنای کسی که نعمت‌های خدا را بسیار کفران می‌کندو یا به معنای این است که بسیار حق را می‌پوشاند. و در این جمله اشعار بلکه دلالتی است بر اینکه آن حکمی که خدا در روز قیامت بین مشرکین و مخلصین می‌کند علیه مشرکین است، نه به نفع ایشان. و می‌رساند که مشرکین به سوی آتش خواهند رفت. و مراد از <em>هدایت</em> در اینجا رساندن به حسن عاقبت است، نه راهنمایی (چون خدای تعالی هدایت به معنای راهنمایی را از هیچ کس دریغ نمی‌فرماید). </p> <p>     <code class="page" rel="17,358"/><code class="aya" rel="39_4"/> <span class="aya" rel="39_4" data-words="1-16">لو أراد الله أن یتخذ ولدا لاصطفی مما یخلق ما یشاء سبحانه هو الله الواحد القهار</span> این آیه شریفه احتجاجی است علیه این اعتقاد مشرکین که خدا فرزند برای خود گرفته و نیز علیه این اعتقاد دیگر بعضی از ایشان است که ملائکه دختران خدایند. </p> <p>و اعتقاد به فرزند داشتن خدا در بین عموم وثنی‌ها شایع است، البته با اختلافی که در مذاهب خود دارند، مثلا نصاری معتقدند که مسیح پسر خداست و یهودیان بنا به حکایت قرآن معتقدند به اینکه عزیز پسر خداست، و گویا منظور این دو مذهب از پسر بودن مسیح و عزیز برای خدا صرف احترام از آن دو باشد. </p> <p>و مساله فرزند داشتن خدای تعالی به هر معنایی که باشد اقتضا دارد که بین پدر و فرزند شرکتی باشد. حال اگر فرزند حقیقی باشد، یعنی فرزند از پدر مشتق و متولد شده باشد، لازمه‌اش این می‌شود که آن شرکت هم شرکت حقیقی باشد، یعنی فرزند در ذاتش و خواصش و آثاری که از ذات او سرچشمه می‌گیرد عین پدر باشد، همان طوری که فرزند بودن یک انسان برای انسانی دیگر اقتضای همین شرکت را دارد، یعنی او هم مانند پدرش انسانیت و لوازم آن را دارد. </p> <p>و اگر مساله فرزندی آنها برای خدا یک تشریف و احترامی باشد، نظیر فرزندی یک فرد برای اجتماع که آن را <em>تبنی</em> می‌گویند در این صورت باید این فرزند با پدرش در شؤونات خاصه او شریک باشد، مثلا اگر او در اجتماع سیادت و آقایی دارد و یا ملک و املاک و یا حیثیت و آبرو و یا تقدم و وراثت و پاره‌ای احکام نسب را دارد، فرزند هم باید داشته باشد. و حجتی که در آیه اقامه شده دلالت می‌کند بر اینکه فرزند گرفتن بر خدای تعالی به هر دو معنا محال است. </p> <p>پس جمله‌ <span class="aya" rel="39_4" data-words="1-6">لو أراد الله أن یتخذ ولدا</span> جمله‌ای است شرطیه و به خاطر این که کلمه  <em>لو</em> که دلالت بر امتناع مدلول خود دارد، بر سر آن آمده می‌فهماند که چنین چیزی ممکن نیست. و معنای جمله‌ <span class="aya" rel="39_4" data-words="7-11">لاصطفی مما یخلق ما یشاء</span> این است که: اگر خدا می‌خواست فرزندی برای خود بگیرد از هر مخلوقی که خودش می‌خواست می‌گرفت. و خلاصه آن کسی را فرزند خود می‌گرفت که متعلق مشیت و اراده‌اش باشد. این آن معنایی است که از سیاق استفاده می‌شود. و اگر فرمود: <span class="aya" rel="39_4" data-words="8-9">مما یخلق</span> برای این است که ماسوای خدا هر چه فرض شود مخلوق اوست. </p> <p>و <span class="phrase">اینکه فرمود: <em rel="fa_39_4_12-12" data-sentence="13:26">سبحانه</em> تنزیهی است از خدای سبحان.</span> و جمله‌ <span class="aya" rel="39_4" data-words="13-16">هو الله الواحد القهار</span> بیان محال بودن جمله شرطیه است یعنی جمله اگر خدا می‌خواست فرزند بگیرد . و وقتی جمله شرطیه محال شد، قهرا جمله جزائیه، یعنی‌ <span class="aya" rel="39_4" data-words="7-11">لاصطفی مما یخلق ما یشاء</span> نیز محال می‌شود. به این بیان که خدای سبحان در ذاتش واحد و متعالی است و چیزی نه با او مشارکت دارد و نه مشابهت، و این حکم ادله توحید است. و همچنین واحد در صفات ذاتی است که عین ذات اوست، مانند حیات، قدرت و علم. و همچنین واحد در شؤونی است که از لوازم ذات او است مانند خلق کردن، مالک بودن، عزت، و کبریا که هیچ موجودی در این گونه شؤون با او مشارکت ندارد. </p> <p>و نیز خدای سبحان به حکم آیه مورد بحث، قهار است، یعنی بر هر چیز قاهر به ذات و صفات است، در نتیجه هیچ چیزی در ذاتش و وجودش مستقل از ذات و وجود خدا نیست، و در صفات و آثار وجودی‌اش مستغنی از او نمی‌باشد. پس تمامی عالم نسبت به او ذلیل و خوارند و مملوک و محتاج اویند. </p> <p>پس حاصل برهان آیه یک برهان استثنایی ساده است که در آن نقیض مقدم استثنا می‌شود، تا نقیض تالی را نتیجه دهد و در مثل مانند این است که بگوییم: اگر خدا می‌خواست فرزندی بگیرد، بعضی از کسانی از مخلوقات خود را که مشیتش بدو تعلق می‌گرفت انتخاب می‌کرد، و لیکن اراده فرزند گرفتن برای او ممتنع و محال است، به خاطر اینکه واحد و قهار است، پس انتخاب آن بعض هم محال خواهد بود . </p> <p>بعضی از مفسرین<span class="footnote" rel="1" title="روح المعانی، ج ۲۳، ص ۲۳۶">*</span> در توجیه و بیان برهان آیه سخنی عجیب و غریب گفته‌اند و آن این است که: حاصل معنای آیه چنین می‌شود که اگر خدای سبحان اراده می‌کرد فرزندی بگیرد، این اراده ممتنع می‌شد، چون به امری ممتنع (فرزنددار شدن) متعلق شده است، و اراده ممتنع از خدا جایز نیست، چون باعث می‌شود بعضی از ممکنات بر بعضی رجحان پیدا کنند. </p> <p>و اصل کلام در آیه این است که اگر خدا فرزند بگیرد ممتنع می‌شود، چون مستلزم چیزی است که با الوهیت او نمی‌سازد، ولی قرآن کریم این طور نفرموده، و به جای آن فرموده:  اگر خدا اراده کند فرزند گرفتن را همین اراده ممتنع می‌شود بدین جهت به این تعبیر عدول کرده تا در رساندن معنا بلیغ‌تر و رساتر باشد. <span class="phrase">آن گاه جواب <em>اگر</em> را یعنی جمله همین اراده ممتنع می‌شود را حذف کرده و به جایش جمله <em rel="fa_39_4_7-7" data-sentence="89:333">لاصطفی</em> را آورده تا خواننده را متوجه کند این که این یکی (لاصطفی) ممکن است، نه آن اولی (همین اراده ممتنع می‌شود)، و نیز   <code class="page" rel="17,360"/> بفهماند که اگر (لاصطفی) اتخاذ ولد شمرده شود، چنین اتخاذ ولدی برای خدای سبحان جایز است، پس با این بیان بدون هیچ صعوبتی هم تلازم بین شرط و جزا درست شد، و هم نفی لازم و اثبات ملزوم .</span> </p> <h3> <span class="title" rel="39_4">تقریر احتجاج بر رد و نفی فرزند گرفتن خدا برای خود (چه فرزندی حقیقی و چه اعتباری) در آیه: <span class="aya" rel="39_4" data-words="1-11">لو أراد الله أن یتخذ ولدا لاصطفی مما یخلق ما یشاء...</span> </span> </h3> <p> و گویا این حرف را از کلام زمخشری در کشاف گرفته که در تفسیر آیه می‌گوید:  معنایش این است که اگر خدا اراده اتخاذ ولد کند ممتنع می‌شود، و صحیح نیست، برای اینکه محال است و بیش از این شدنی نیست که بعض مخلوقات خود را انتخاب کند، و خصایصی به آنها بدهد، و مقرب درگاه خود کند، همان طور که یک انسان ما بین فرزند خود و بیگانگان فرق می‌گذارد و او را به خود نزدیک و مقرب می‌سازد و خدا همین کار را با ملائکه کرده، و همین خود باعث شده که شما مشرکین به اشتباه بیفتید و از روی جهل ملائکه را فرزندان خدا بپندارید، جهل به خدا و به حقیقت او که مخالف با حقایق اجسام و اعراض است. </p> <p>پس گویا فرموده: اگر خدا اراده اتخاذ ولد هم بکند کاری بیش از آنچه کرده نمی‌کند، باز هم بعضی از مخلوقات خود را که همان ملائکه باشند، اصطفا می‌کند چیزی که هست این اشتباه از شماست که خیال می‌کنید اصطفای ملائکه به معنای فرزند گرفتن است بعدا هم این جهل و اشتباه خود را ادامه داده و ملائکه را دختران خدا قرار دادید. پس شما مشتی مردم کذاب و کفار و دروغ‌پرداز و جنجالی هستید، که بزرگترین افترا را به خدا و ملائکه او بسته و در کفر غلو کردید<span class="footnote" rel="1" title="تفسیر کشاف، ج ۴، ص ۱۱۷">*</span>. </p> <p>و خواننده عزیز خود متوجه است که سیاق آیه شریفه هیچ سازگاری با این بیان ندارد. </p> <p>علاوه بر این، همه این حرفها جواب اشکال تبنی تشریفی را نمی‌دهد. چون یهود نگفته‌اند که خدا عزیز را زاییده، بلکه به عنوان احترام و تشریف او را فرزند خدا می‌دانند، چون در او خصایصی سراغ دارند که در دیگران نیست، و این همان اصطفا است. </p> <p>البته در این آیه شریفه توجیهات و بیانات دیگری نیز هست که فایده‌ای در نقل آنها نیست. </p> <p><code class="aya" rel="39_5"/> <span class="aya" rel="39_5" data-words="1-5">خلق السماوات و الأرض بالحق...</span> بعید نیست‌اشاره این آیه به مساله خلقت و تدبیر، بیانی باشد برای قهاریت خدای تعالی، و لیکن اتصال دو آیه و ارتباطشان به یکدیگر از نظر مضمون و مخصوصا اینکه آیه دومی   <code class="page" rel="17,361"/> با جمله‌ <span class="aya" rel="39_6" data-words="27-29">ذلکم الله ربکم...</span> ختم می‌شود، تقریبا صریح در این است که آیه مورد بحث مربوط به ما قبل نباشد، و بیانی مستقل و از نو برای احتجاج بر توحید ربوبیت باشد. </p> <h3> <span class="title" rel="39_5 39_1 39_2 39_3 39_4 39_6 39_7 39_8 39_9 39_10">احتجاج بر وحدت خداوند در الوهیت و ربوبیت، با بیان انحصار خلق و تدبیر در او عز و جل</span> </h3> <p> پس این آیه و آیه بعدش در این سیاق و مقامند که توحید در ربوبیت را اثبات کنند. در این دو آیه بین خلقت و تدبیر جمع شده، و این بدان جهت است که هم چنان که-بارها گفته‌ایم-اثبات وحدت خالق مستلزم ابطال مرام مشرکین نیست، چون مشرکین هم خالق را واحد و خلقت و ایجاد را منحصر در خدای تعالی می‌دانند، و به همین جهت خدای سبحان در کلام عزیزش هر جا در صدد اثبات توحید در ربوبیت و الوهیت، و ابطال مسلک مشرکین بر می‌آید، بین خلقت و تدبیر جمع می‌کند و به این نکته اشاره می‌کند که تدبیر خارج از خلقت نیست، بلکه به یک معنا همان خلقت است، هم چنان که خلقت به یک معنا همان تدبیر است. و با این بیان است که احتجاج علیه شرک تمام می‌شود، و به مشرکین که معتقدند تدبیر عالم واگذار به ارباب شده می‌فهماند که تدبیر نیز مانند خلقت منحصر در خدای تعالی است. </p> <p>پس جمله‌ <span class="aya" rel="39_5" data-words="1-5">خلق السماوات و الأرض بالحق</span> اشاره است به مساله خلقت، و جمله  <em>بالحق</em> -با در نظر گرفتن اینکه <em>باء</em> در آن برای ملابست است-اشاره است به مساله بعث و قیامت، چون خلقت وقتی به حق و غیر باطل است که غرض و غایتی در آن باشد، و خلقت به سوی آن غرض سوق داده شود. و این همان بعث است که خدای تعالی در باره‌اش فرموده: <span class="aya" rel="38_27" data-words="1-10">و ما خلقنا السماء و الأرض و ما بینهما باطلا</span><span class="footnote" rel="1" title="ما زمین و آسمان و آنچه را ما بین آن دو است به باطل نیافریدیم سوره ص، آیه ۲۷">*</span>. </p> <p>و جمله‌ <span class="aya" rel="39_5" data-words="6-14">یکور اللیل علی النهار و یکور النهار علی اللیل</span> به مساله تدبیر اشاره می‌کند. در مجمع البیان در باره کلمه <em>یکور</em> گفته است: تکویر عبارت است از این که بعضی از اجزای چیزی را روی بعض دیگرش بیندازیم<span class="footnote" rel="2" title="مجمع البیان، ج ۸، ص ۴۸۸">*</span> بنا بر این مراد انداختن شب است روی روز و انداختن روز است بر روی شب. در نتیجه عبارت مزبور استعاره به کنایه می‌شود. و معنایش نزدیک به معنای آیه‌ <span class="aya" rel="7_54" data-words="16-18">یغشی اللیل النهار</span><span class="footnote" rel="3" title="سوره اعراف، آیه ۵۴">*</span> می‌گردد، و مراد از آن پشت سر هم قرار گرفتن شب و روز به طور استمرار است که لا ینقطع می‌بینیم روز شب را و شب روز را پس می‌زند و خود ظهور می‌کند، و این همان مساله تدبیر است. </p> <p> <span class="aya" rel="39_5" data-words="15-23">و سخر الشمس و القمر کل یجری لأجل مسمی</span> -یعنی خدای سبحان خورشید و       <code class="page" rel="17,362"/> ماه را رام و مسخر کرده تا بر طبق نظام جاری در عالم زمینی، جریان یابند و این جریان تا مدتی معین باشد، و از آن تجاوز نکنند. </p> <p> <span class="aya" rel="39_5" data-words="24-27">ألا هو العزیز الغفار</span> -ممکن است ذکر این دو اسم از بین همه اسمهای خدای تعالی به منظور اشاره به همان برهان باشد که بر یگانگی خدای تعالی در ربوبیت و الوهیت اقامه فرمود. چون عزیزی که هرگز دچار ذلت نمی‌شود اگر باشد تنها خدای تعالی است پس تنها اوست که باید عبادت شود، نه غیر او که اگر عزتی دارند مشوب به ذلت است، و خود سراپا فقرند. و همچنین است غفار که چون با سایرین که چنین نیستند مقایسه شود، پرستش متعین در او می‌گردد. </p> <p>ممکن هم هست ذکر این دو اسم تشویق و تحریک بر توحید و ایمان به خدای واحد بوده باشد و معنایش چنین باشد: من شما را متنبه می‌کنم به اینکه خدا عزیز است، پس به او ایمان بیاورید تا به عزتش اعتزاز یابید، و او غفار است، پس به او ایمان آورید تا شما را بیامرزد. <code class="aya" rel="39_6"/> <span class="aya" rel="39_6" data-words="1-8">خلقکم من نفس واحدة ثم جعل منها زوجها...</span> خطاب در این آیه به عموم بشر است. و <span class="phrase">مراد از <em rel="fa_39_6_3-4" data-sentence="8:116">نفس واحده</em> ، به طوری که نظایر این آیه تایید می‌کند، آدم ابو البشر است و مراد از <em>زوجها</em> همسر اوست که از نوع خود او است.</span> و در انسانیت مثل او است، و کلمه <em>ثم</em> برای تراخی و تاخر رتبی در کلام است. </p> <p>و مراد این است که: خدای تعالی این نوع را خلق کرد، و افراد آن را از نفس واحد و همسرش بسیار کرد. </p> <p> <span class="aya" rel="39_6" data-words="9-15">و أنزل لکم من الأنعام ثمانیة أزواج</span> <span class="phrase">-کلمه <em rel="fa_39_6_13-13" data-sentence="6:106">انعام</em> به معنای شتر و گاو و گوسفند و بز است، و اگر آنها را هشت جفت خوانده، به این اعتبار مجموع نر و ماده آنهاست.</span> </p> <p>و نیز اگر از خلقت چارپایان در زمین تعبیر کرده به اینکه ما آنها را نازل کردیم با اینکه آن حیوانها از آسان نازل نشده‌اند، به این اعتبار است که خدای تعالی ظهور موجودات در زمین را بعد از آنکه نبودند انزال آن خوانده، چون در آیه شریفه‌ <span class="aya" rel="15_21" data-words="1-13">و إن من شیء إلا عندنا خزائنه و ما ننزله إلا بقدر معلوم</span><span class="footnote" rel="1" title="و هیچ چیز در عالم نیست جز آن که منبع و خزینه آن نزد ما خواهد بود ولی از آن بر عالم خلق جز به قدر معین نمی‌فرستیم سوره حجر، آیه ۲۱">*</span> به طور کلی موجودات را نازل شده، و اندازه‌گیری شده از خزینه‌هایی می‌داند که از هر چیز بی‌اندازه‌اش در آنجاست. </p> <p>   <code class="page" rel="17,363"/> <span class="aya" rel="39_6" data-words="16-26">یخلقکم فی بطون أمهاتکم خلقا من بعد خلق فی ظلمات ثلاث</span> -این جمله بیان کیفیت خلقت نامبردگان قبلی، یعنی انسان و انعام است. و اینکه خطاب را تنها متوجه انسان کرده و می‌فرماید: شما را خلق می‌کند به اعتبار این است که در بین این پنج نوع جاندار، تنها انسان دارای عقل است، لذا جانب او را بر دیگران غلبه داده و خطاب را متوجه او کرده است و معنای خلق بعد از خلق، پشت سر هم بودن آن است، مانند نطفه را علقه کردن، و علقه را مضغه کردن، و همچنین. و <span class="phrase">مراد از <em rel="fa_39_6_25-26" data-sentence="8:301">ظلمات ثلاث</em> -به طوری که گفته‌اند<span class="footnote" rel="1" title="عدالت بورزید که آن به تقوی نزدیک‌تر است سوره مائده، آیه ۸">*</span> -ظلمت شکم، رحم، و ظلمت مشیمه (تخمدان) است، و همین معنا را صاحب مجمع البیان از امام باقر  (ع) روایت کرده<span class="footnote" rel="2" title="تفسیر کشاف، ج ۴، ص ۱۱۵">*</span>.</span> </p> <p>بعضی<span class="footnote" rel="3" title="تو بر بندگان من سلطنتی نداری تنها کسانی را می‌توانی گمراه کنی که به اختیار خود پیروی تو می‌کنند سوره حجر، آیه ۴۲">*</span> هم گفته‌اند: مراد از آن، ظلمت صلب پدر، و رحم مادر، و مشیمه اوست  ولی این اشتباه است، چون آیه شریفه که می‌فرماید: <span class="aya" rel="39_6" data-words="17-19">فی بطون أمهاتکم</span> صریح در این است که مراد ظلمت‌های سه‌گانه در شکم مادران است، نه پشت پدران. </p> <p> <span class="aya" rel="39_6" data-words="27-29">ذلکم الله ربکم</span> -یعنی آن حقیقتی که در این دو آیه به خلقت و تدبیر وصف شده، تنها او پروردگار شماست، نه غیر او، چون پروردگار عبارت است از کسی که مالک و مدبر امر ملک خود باشد. و چون خدا خالق شما و خالق هر موجود دیگری غیر از شما است، و نیز پدید آورنده نظام جاری در شماست، پس او مالک و مدبر امر شماست، در نتیجه او رب شماست، نه دیگری. </p> <p> <span class="aya" rel="39_6" data-words="30-31">له الملک</span> -یعنی بر هر موجودی از مخلوقات دنیا و آخرت که بنگری، ملیک علی الاطلاق آن، خداست. و اگر ظرف <em>له</em> را جلوتر آورد و نفرموده <em>الملک له</em> ، برای این است که افاده حصر کند، یعنی بفهماند ملک عالم تنها از اوست. و <span class="phrase">این جمله خبری است بعد از خبری دیگر برای جمله <em rel="fa_39_6_27-28" data-sentence="45:123">ذلکم اللَّه</em> ، هم چنان که جمله‌ <span class="aya" rel="39_6" data-words="32-35">لا إله إلا هو</span> خبر سومی است برای  <em rel="fa_39_6_27-27" data-sentence="216:2">ذلکم</em> .</span> </p> <p>و <span class="phrase">انحصار الوهیت در خدا، فرع آن است که ربوبیت منحصر در او باشد، چون <em rel="fa_39_6_33-33" data-sentence="65:57">اله</em>  بدین جهت عبادت می‌شود که <em>رب</em> است و مدبر الامور.</span> ناگزیر عبادت می‌شود تا امور را به نفع عابد به جریان اندازد،  (اگر انگیزه در عبادت رجا باشد) و بلایا و امور خطرناک را از عابد دور کند،  (اگر انگیزه در عبادت خوف باشد) و یا آنکه عبادت می‌شود صرفا برای اینکه شکرش بجا آورده شود. </p> <p>   <code class="page" rel="17,364"/> <span class="aya" rel="39_6" data-words="36-37">فأنی تصرفون</span> -یعنی پس باز چگونه از عبادت خدا به سوی عبادت غیر خدا بر می‌گردید، با اینکه او رب شماست که شما را خلق کرده و امرتان را تدبیر نموده، و ملیک و حکمران بر شماست. </p> <h3> <span class="title" rel="39_7">تفسیر آیه: <span class="aya" rel="39_7" data-words="1-16">إن تکفروا فإن الله غنی عنکم و لا یرضی لعباده الکفر و إن تشکروا یرضه لکم...</span> که راجع به کفران نعمت و شکر آن است</span> </h3> <p> <code class="aya" rel="39_7"/> <span class="aya" rel="39_7" data-words="1-11">إن تکفروا فإن الله غنی عنکم و لا یرضی لعباده الکفر...</span> این آیه در صدد بیان این معنا است که دعوت به سوی توحید و اخلاص دین برای خدای سبحان، از این جهت نیست که خدای تعالی محتاج است به اینکه مشرکین رو به سوی او آورند و از عبادت غیر او منصرف شوند، بلکه بدین جهت است که خدای تعالی به سعادتمندی ایشان عنایت و لطف دارد و ایشان را به سوی سعادتشان دعوت می‌کند، همانطور که به رزقشان عنایت دارد و نعمت‌های بی‌شمار به ایشان افاضه می‌کند، و هم چنان که به حفظشان نیز عنایت دارد، و به همین جهت ایشان را ملهم کرده که آفات را از خود دفع کنند. </p> <p>پس در جمله‌ <span class="aya" rel="39_7" data-words="1-6">إن تکفروا فإن الله غنی عنکم</span> خطاب به عموم مکلفین است. </p> <p>می‌فرماید: اگر به خدا کفر بورزید و او را یگانه ندانید، او به ذات خود از شما بی‌نیاز است. از ایمان و طاعت شما بهره‌مند و از کفر و نافرمانیتان متضرر نمی‌شود، چون به طور کلی نفع و ضرر و احتیاج در عالم امکان پیدا می‌شود، و اما واجب، غنی بالذات است، و در حق او نه انتفاع تصور دارد، و نه متضرر شدن. </p> <p>و جمله <span class="aya" rel="39_7" data-words="7-11">و لا یرضی لعباده الکفر</span> دفع توهمی است که ممکن است از جمله <span class="aya" rel="39_7" data-words="3-6">فإن الله غنی عنکم</span> به ذهن کسی آید، و آن توهم این است که: وقتی خدا از ما بی‌نیاز است، نه از کفر ما متضرر می‌شود و نه از ایمان ما بهره‌مند پس دیگر برای چه از ما می‌خواهد که ایمان آورده و شکرش به جای آوریم؟ جمله مورد بحث این توهم را دفع می‌کند که هر چند خدا از شما بی‌نیاز است، لیکن عنایت الهیه‌اش اقتضا می‌کند که کفر را برای شما نپسندد، چون شما بندگان او هستید (هم چنان که اقتضا می‌کند که هر یک از آفریده‌هایش را به کمالی که برای آن کمال خلق شده برساند). </p> <p>و مراد از کفری که خدا بر بشر نمی‌پسندد کفران نعمت است که عبارت است از ترک شکر، چون جمله مقابل این جمله که می‌فرماید: <span class="aya" rel="39_7" data-words="12-16">و إن تشکروا یرضه لکم</span> -و اگر شکر گزارید شکر را برایتان می‌پسندد قرینه بر این معنا است. و از همین جا روشن می‌شود که چرا فرمود: خدا برای بندگانش کفر را نمی‌پسندد <em>و نفرمود</em> برای شما برای این است که خواست به علت حکم (راضی نبودن) اشاره کرده باشد. <code class="page" rel="17,365"/> و حاصل معنای آیه این می‌شود: شما بنده و مملوک خدای سبحانید، و غوطه‌ور در نعمتهای او، رابطه مملوکیت و مالکیت و عبودیت و مولویت با کفران عبد و نادیده گرفتن نعمتهای مولایش سازگار نیست. عبد نمی‌تواند ولایت مولای خود را فراموش کند و برای خود اولیایی دیگر بگیرد. او نمی‌تواند به مولای خود که غرق در نعمتهای اوست عصیان ورزد، آن وقت دشمن او را اطاعت کند، با اینکه آن دشمن هم بنده خداست و مهر بندگی او به پیشانی‌اش خورده و مالک هیچ نفع و ضرری برای خودش نیست، تا چه رسد برای غیر. </p> <p> <span class="aya" rel="39_7" data-words="12-16">و إن تشکروا یرضه لکم</span> <span class="phrase">-ضمیر در <em rel="fa_39_7_15-15" data-sentence="9:358">یرضه</em> به شکر برمی‌گردد که از کلمه  <em>تشکروا</em> استفاده می‌شود، نظیر آیه‌ <span class="aya" rel="5_8" data-words="18-21">اعدلوا هو أقرب للتقوی</span><span class="footnote" rel="1" title="و اگر ایشان خشنود باشند از آنچه خدا و رسول به ایشان داده سوره توبه، آیه ۵۹">*</span> که ضمیر <em>هو</em> در آن به عدالتی برمی‌گردد که از کلمه <em>اعدلوا</em> استفاده می‌شود.</span> </p> <p>و معنایش این است که: اگر به مقتضای عبودیت و اخلاص دین برای خدا، شکر خدا را بجا آوردید، خداوند همین شکر را برای شما که بندگان او هستید می‌پسندد. و شکر خدا منطبق با ایمان به خداست، هم چنان که در مقابلش کفران خدا منطبق با کفر به وی است. </p> <p>و از آنچه گذشت روشن گردید که کلمه <em>عباد</em> در جمله‌ <span class="aya" rel="39_7" data-words="7-11">و لا یرضی لعباده الکفر</span> عام است و شامل جمیع بندگان خدا می‌شود، پس اینکه بعضی<span class="footnote" rel="2" title="به زندگی دنیا راضی شدند سوره یونس، آیه ۷">*</span> از مفسرین گفته‌اند که: منظور از این کلمه اشخاص خاصی است که در آیه‌ <span class="aya" rel="15_42" data-words="1-11">إن عبادی لیس لک علیهم سلطان إلا من اتبعک من الغاوین</span><span class="footnote" rel="3" title="خدایا توفیقم ده عمل صالحی کنم که مورد رضای تو باشد سوره نمل، آیه ۱۹">*</span> سخن از آنان رفته و آنان عبارتند از <em>مخلصین</em> و یا-بنا بر تفسیر زمخشری<span class="footnote" rel="4" title="تفسیر کشاف، ج ۴، ص ۱۱۵">*</span> - <em>معصومین</em> ، صحیح نیست. </p> <p>چون لازمه این تفسیر آن است که بگوییم: خدا ایمان را برای مؤمنین و کفر را برای کفار پسندیده، مگر معصومین که از ایشان ایمان خواسته و از کفر حفظشان فرموده. این تفسیری است که بسیار ناپسند و سیاق جدا آن را رد می‌کند، چون اگر معنای آیه این باشد آن وقت آیه اشعار دارد به اینکه خدا کفر را برای کفار پسندیده در این صورت برگشت کلام به مانند این می‌شود که بگوییم: اگر کافر شوید خدا از شما بی‌نیاز است، و برای انبیایش مثلا کفر را نمی‌پسندد، چون ایمان را برای آنان پسندیده و اما اگر شما شکر کنید برای شما هم         <code class="page" rel="17,366"/> همین شکر را می‌پسندد، و اگر کفران کنید همین کفران را برایتان می‌پسندد. و این معنا به طوری که ملاحظه می‌فرمایید بسیار سخیف و بی‌پایه و ساقط است، و مخصوصا از نظر وقوعش در سیاق آیاتی که بشر را به سوی خدا و شکر او دعوت می‌کند. </p> <p>علاوه بر این، انبیا-مثلا-داخل در شکرگزارانند، و خدا شکر و ایمان را برایشان پسندیده، و کفر را برایشان نپسندیده، پس دیگر چه معنایی دارد که دوباره تنها انبیا را نام ببرد و بفرماید: <span class="aya" rel="39_7" data-words="7-11">و لا یرضی لعباده الکفر</span> با اینکه قبلا یعنی در جمله‌ <span class="aya" rel="39_7" data-words="12-16">و إن تشکروا یرضه لکم</span> خشنودی خود را از انبیا در ضمن همه شکرگزاران اعلام کرده بود. </p> <p> <span class="aya" rel="39_7" data-words="17-22">و لا تزر وازرة وزر أخری</span> -یعنی هیچ کس که خود حامل وزر، و بار گناه خویش است، بار گناه دیگری را نمی‌کشد، یعنی به جرم گناهی که دیگران کرده‌اند مؤاخذه نمی‌گردد، یعنی کسی به جرم گناهان مؤاخذه می‌شود که مرتکب آن شده باشد. </p> <p> <span class="aya" rel="39_7" data-words="23-34">ثم إلی ربکم مرجعکم فینبئکم بما کنتم تعملون إنه علیم بذات الصدور</span> -یعنی اینهایی که در باره شکر و کفران ذکر شد، همه راجع به دنیای کسانی بود که شکر و یا کفر می‌ورزیدند، سپس شما را دوباره زنده می‌کند و حقیقت اعمالتان را برایتان روشن ساخته و بر طبق آنچه که در دلهایتان هست شما را محاسبه می‌کند. و در معانی این چند جمله در سابق مکررا بحث و گفتگو کردیم. </p> <h3>گفتاری در معنای خشم و رضای خدا</h3> <p>  <em>رضا</em> یکی از معانی است که صاحبان شعور و اراده با آن توصیف می‌شوند، و به عبارتی وصف صاحبان شعور و اراده است،  (هیچ وقت نمی‌گوییم این سنگ از من راضی است) و در مقابل این صفت، صفت خشم و سخط قرار دارد. و هر دو وصف وجودی هستند  (نه چون علم و جهل که علم وجودی و جهل عدمی است، و به معنای عدم علم است). </p> <p>مطلب دیگر این که: رضا و خشنودی همواره به اوصاف و افعال مربوط می‌شود، نه به ذوات،  (مثلا می‌گوییم من از اوصاف و افعال فلانی راضیم، و نمی‌گوییم من از این گل راضی هستم). در قرآن کریم می‌فرماید: <span class="aya" rel="9_59" data-words="1-9">و لو أنهم رضوا ما آتاهم الله و رسوله</span><span class="footnote" rel="1" title="یهود و نصاری از تو هرگز راضی نمی‌شوند سوره بقره، آیه ۱۲۰">*</span> و نیز فرموده: <span class="aya" rel="10_7" data-words="6-9">و رضوا بالحیاة الدنیا</span><span class="footnote" rel="2" title="خدا از ایشان راضی و ایشان از خدا راضی شدند سوره بینه، آیه ۸">*</span>. </p> <p>     <code class="page" rel="17,367"/> و اگر گاهی می‌بینیم که به ذوات هم مربوط می‌شود، حتما عنایتی در کار هست و بالأخره برگشتش باز به همان معنی می‌شود، مانند آیه‌ <span class="aya" rel="2_120" data-words="1-8">و لن ترضی عنک الیهود و لا النصاری</span><span class="footnote" rel="1" title="سوره زمر، آیه ۷">*</span> (که هر چند عدم رضایت یهود و نصاری را مربوط به شخص رسول خدا (ص) کرده، ولی می‌دانیم که منظور رفتار رسول خداست، و معنایش این است که: یهود و نصاری هرگز از رفتار تو راضی نمی‌شوند مگر آن که چنین و چنان کنی). </p> <p>و دیگر اینکه: باید دانست که رضا عبارت از اراده نیست، هر چند که هر عملی که اراده متعلق بدان شود، بعد از وقوعش رضایت هم دنبالش هست، ولی رضایت عین اراده نیست، برای اینکه اراده-به طوری که دیگران هم گفته‌اند-همواره به امری مربوط می‌شود که هنوز واقع نشده، و رضا همواره به چیزی تعلق می‌گیرد که واقع شده و یا وقوعش فرض شده. و راضی بودن انسان از یک عمل، عبارت از این است که آن عمل را با طبع خود سازگار ببیند، و از آن متنفر نباشد، و این حالت حالتی است قائم به شخص راضی نه به عمل مرضی. </p> <p>مطلب دیگر اینکه: رضا به خاطر اینکه بعد از وقوع چیزی بدان متعلق می‌شود، در نتیجه با وقوع و حادث شدن آن عمل حادث می‌گردد، لذا ممکن نیست آن را صفتی از اوصاف قائم به ذات خدا بدانیم، چون خدای تعالی منزه هست از اینکه محل حوادث قرار گیرد. پس هر جا رضایت به خدای سبحان نسبت داده شده، باید بدانیم که رضا صفت فعل او و قائم به فعل اوست، و خلاصه صفتی است که از فعل انتزاع می‌شود مانند رحمت، غضب، اراده و کراهت. و ما برای نمونه چند آیه از کلام مجیدش در این جا ذکر می‌کنیم: <span class="aya" rel="5_119" data-words="17-22">رضی الله عنهم و رضوا عنه</span><span class="footnote" rel="2" title="هر چند شما از ایشان راضی شوید خدا راضی نیست!چون خدا هرگز از مردم فاسق راضی نمی‌شود سوره توبه، آیه ۹۶">*</span> و آیه‌ <span class="aya" rel="27_19" data-words="18-22">و أن أعمل صالحا ترضاه</span><span class="footnote" rel="3" title="مجمع البیان، ج ۸، ص ۴۹۰">*</span> و آیه‌ <span class="aya" rel="5_3" data-words="59-63">و رضیت لکم الإسلام دینا</span><span class="footnote" rel="4" title="و اسلام را به عنوان دینی برای شما پسندیدم سوره مائده، آیه ۳">*</span>. </p> <p>پس رضایت خدا از امری از اموری، عبارت از این است که فعل خدا با آن امر سازگار باشد، در نتیجه از آنجا که فعل خدا به طور کلی دو قسم است، یکی تشریعی و یکی تکوینی، قهرا رضای او هم دو قسم می‌شود، رضای تکوینی و رضای تشریعی. پس هر امر تکوینی یعنی هر چیزی که خدا اراده‌اش کرده و ایجادش نموده، مرضی به رضای تکوینی خداست، به این معنا که فعل او (ایجادش) ناشی از مشیتی سازگار با آن موجود بوده. </p> <p>         <code class="page" rel="17,368"/> و هر امر تشریعی یعنی دستورات و تکالیف اعتقادی و عملی، مانند ایمان آوردن و عمل صالح کردن، مرضی خداست، به رضای تشریعی او. به این معنا که آن اعتقاد و آن عمل با تشریع خدا سازگار است. </p> <p>و اما عقاید و اعمالی که در مقابل این عقاید و اعمال قرار دارند، یعنی عقاید و اعمالی که نه تنها امر بدان نفرموده، بلکه از آن نهی نموده، مورد رضای او نمی‌تواند باشد، چون با تشریع او سازگار نیست، مانند کفر و فسوق هم چنان که خودش فرموده: <span class="aya" rel="39_7" data-words="1-11">إن تکفروا فإن الله غنی عنکم و لا یرضی لعباده الکفر</span><span class="footnote" rel="1" title="روح المعانی، ج ۲۳، ص ۲۴۵">*</span> و نیز فرموده: <span class="aya" rel="9_96" data-words="5-14">فإن ترضوا عنهم فإن الله لا یرضی عن القوم الفاسقین</span><span class="footnote" rel="2" title="تفسیر کشاف، ج ۴، ص ۱۱۶">*</span>. </p> <h3> <span class="title" rel="39_1 39_2 39_3 39_4 39_5 39_6 39_7 39_8 39_9 39_10">انسان بالفطره خدا شناس است و در حال اضطرار به اوست ولی در حال تنعم و خوشی، غافل از او</span> </h3> <p> <code class="aya" rel="39_8"/> <span class="aya" rel="39_8" data-words="1-9">و إذا مس الإنسان ضر دعا ربه منیبا إلیه...</span> کلمه <em>انابه</em> به معنای برگشتن است. و <span class="phrase">کلمه <em rel="fa_39_8_12-12" data-sentence="5:214">خوله</em> ماضی است از باب تفعیل و از ماده <em rel="fa_39_8_12-12" data-sentence="93:169">خول</em> ، <em>تخویل</em> -به طوری که در مجمع البیان<span class="footnote" rel="3" title="مجمع البیان، ج ۸، ص ۴۹۱">*</span> گفته-به معنای عطیه‌ای بزرگ به عنوان بخشش و کرامت است.</span> </p> <p>بعد از آنکه در آیه قبلی سخن از کفرانگران نعمت بود و در آن فرمود: خدای سبحان با اینکه بی‌نیاز از مردم است، مع ذلک این عمل را برای آنان نمی‌پسندد، اینک در این آیه تنبه می‌دهد به اینکه انسان طبعا کفران پیشه است، با اینکه او بالفطره پروردگار خود را می‌شناسد و در هنگام بیچارگی و اضطرار که دستش از همه جا کوتاه می‌شود، بیدرنگ رو به سوی او می‌کند و از او نجات می‌طلبد هم چنان که خود او فرموده: <span class="aya" rel="17_67" data-words="17-20">و کان الإنسان کفورا</span><span class="footnote" rel="4" title="انسان همواره کفران پیشه است سوره اسری، آیه ۶۷">*</span> و نیز فرموده: <span class="aya" rel="14_34" data-words="14-17">إن الإنسان لظلوم کفار</span><span class="footnote" rel="5" title="به درستی انسان ستمگر و کفران پیشه است سوره ابراهیم، آیه ۳۴">*</span>. </p> <p>بنا بر این، معنای آیه چنین می‌شود که: وقتی شدت و یا مرض یا قحطی و امثال آن به انسان می‌رسد، پروردگار خود را در حالی که اعتراف به ربوبیتش دارد می‌خواند، و به سوی او برمی‌گردد، و از ماسوای او اعراض می‌کند، از او می‌خواهد که گرفتاری‌اش را برطرف سازد. </p> <p>           <code class="page" rel="17,369"/> و معنای‌ <span class="aya" rel="39_8" data-words="10-21">ثم إذا خوله نعمة منه نسی ما کان یدعوا إلیه من قبل</span> این است که: چون خدای سبحان گرفتاریش را برطرف کرد و نعمتی از ناحیه خود به او داد، سرگرم و مستغرق در آن نعمت شده، دوباره آن گرفتاری‌اش را از یاد می‌برد، گرفتاریی که خدا را به سوی آن می‌خواند، یعنی می‌خواند تا آن را برطرف کند. </p> <p>و بنا بر این کلمه <em>ما</em> در جمله‌ <span class="aya" rel="39_8" data-words="16-19">ما کان یدعوا إلیه</span> موصوله است، و منظور از آن همان گرفتاری‌های قبل از نجات است. و ضمیر در <em>الیه</em> به همان <em>ما</em> برمی‌گردد. ولی بعضی<span class="footnote" rel="1" title="مفردات راغب، ماده &lt;em&gt;قنت&lt;/em&gt; ">*</span> گفته‌اند: <em>ما</em> مصدریه است و ضمیر در <em>الیه</em> به خدای سبحان برمی‌گردد، و معنایش این است که: دعا کردن به سوی پروردگارش را از یاد می‌برد، دعایی که قبل از رفع گرفتاری می‌کرد بعضی<span class="footnote" rel="2" title="عذاب آخرت حذر شدنی است سوره اسری، آیه ۵۷">*</span> دیگر گفته‌اند: کلمه <em>ما</em> موصوله است و مراد از آن خدای سبحان است. </p> <p>این کلام از سایر وجوه بعیدتر است. </p> <p> <span class="aya" rel="39_8" data-words="22-28">و جعل لله أندادا لیضل عن سبیله</span> <span class="phrase">-کلمه <em rel="fa_39_8_25-25" data-sentence="6:152">اندادا</em> به معنای امثال است، و مراد از آن-به طوری که گفته شده-<span class="footnote" rel="3" title="کافی، ج ۱، ص ۲۱۲، ح ۱">*</span> بت‌ها و رب النوع‌های آنهاست.</span> و لام در جمله‌ <span class="aya" rel="39_8" data-words="26-28">لیضل عن سبیله</span> لام عاقبت است، و معنایش این است که: برای خدا امثالی گرفته که آنها را به پندار خود شریک در ربوبیت و الوهیت می‌دانند تا آنجا که همین پندار باعث آن می‌شود که مردم از راه خدا گمراه گردند، چون مردم دارای این طبیعتند که به یکدیگر نگاه می‌کنند، هر چه آن یکی کرد این هم کورکورانه تقلید می‌کند و همان طور که با زبان دعوت می‌شوند با عمل هم دعوت می‌شوند. </p> <p>و <span class="phrase">بعید نیست که مراد از <em rel="fa_39_8_25-25" data-sentence="21:104">انداد</em> مطلق اسبابی باشد که بشر بر آنها اعتماد نموده، و آرامش درونی پیدا می‌کند و در نتیجه از خدا غافل می‌ماند.</span> و یکی از آن اسباب، بت‌های بت‌پرستان است، چون آیه شریفه همه انسانها را به این وصف معرفی می‌کند، و همه انسانها بت‌پرست نیستند، اگر چه مورد آیه کفارند، اما مورد مخصص نمی‌شود و باعث نمی‌گردد که بگوییم منظور از آیه هم همین مورد خاص است. </p> <p> <span class="aya" rel="39_8" data-words="29-36">قل تمتع بکفرک قلیلا إنک من أصحاب النار</span> -یعنی ای انسان غافل از خدا!با همین بی‌خبریت از خدا، سرگرم باش، سرگرمی اندک و ناپایداری، چون تو از اهل آتشی، بازگشتت به سوی آتش است. و این امر (سرگرم باش) امر و دستوری است تهدیدی و در       <code class="page" rel="17,370"/> معنای خبر دادن است. یعنی تو سرانجام به سوی آتش می‌روی، و این سرگرمی در چند روزی اندک، آتش را از تو دفع نمی‌کند. </p> <h3> <span class="title" rel="39_1 39_2 39_3 39_4 39_5 39_6 39_7 39_8 39_9 39_10">برابر نبودن انسان متنعم غافل از خدا با مؤمن متهجد، و عدم تساوی عالم به خدا با جاهل به او</span> </h3> <p> <code class="aya" rel="39_9"/> <span class="aya" rel="39_9" data-words="1-14">أمن هو قانت آناء اللیل ساجدا و قائما یحذر الآخرة و یرجوا رحمة ربه...</span> این آیه بی‌مناسبت و بدون اتصال با آیه قبلی نیست که می‌فرمود: <span class="aya" rel="39_7" data-words="17-22">و لا تزر وازرة وزر أخری</span>، چون فحوای آیه قبل این است که: کافر و شاکر برابر نیستند، و با هم متشبه و مختلط نمی‌گردند، و در آیه مورد بحث آن را توضیح داده می‌فرماید: قانت و عابدی که از عذاب خدا می‌ترسد، و به رحمت پروردگارش امیدوار است، با کسی که چنین نیست یکسان نمی‌باشد. </p> <p>پس جمله‌ <span class="aya" rel="39_9" data-words="1-14">أمن هو قانت آناء اللیل ساجدا و قائما یحذر الآخرة و یرجوا رحمة ربه</span> یکی از دو طرف تردید است و طرف دیگرش حذف شده، و تقدیر کلام چنین است: أ هذا الذی ذکرنا خیر ام من هو قانت... . </p> <p>و <span class="phrase">کلمه <em rel="fa_39_9_3-3" data-sentence="5:149">قنوت</em> -به طوری که راغب<span class="footnote" rel="1" title="روح المعانی، ج ۲۳، ص ۲۴۸">*</span> گفته-به معنای ملازم بودن با عبادت است، البته عبادت با خضوع.</span> و <span class="phrase">کلمه <em rel="fa_39_9_4-4" data-sentence="5:454">آناء</em> جمع <em rel="fa_39_6_36-36" data-sentence="63:437">أنی</em> است که به معنای وقت است، و معنای <span class="aya" rel="39_9" data-words="9-10">یحذر الآخرة</span>، یحذر عذاب الآخرة است، هم چنان که خدای تعالی فرموده: <span class="aya" rel="17_57" data-words="16-20">إن عذاب ربک کان محذورا</span><span class="footnote" rel="2" title="علل الشرائع، ص ۳۶۳، ح ۸">*</span> و این جمله با جمله‌ <span class="aya" rel="39_9" data-words="12-14">یرجوا رحمة ربه</span> مجموعا خوف از عذاب و رجاء رحمت را می‌رسانند.</span> و اگر عذاب را مقید به آخرت کرد، ولی رحمت را مقید به آن نکرد، بدین جهت است که رحمت آخرت ای بسا دنیا را هم فرا می‌گیرد. </p> <p>و معنای آیه این است که: آیا این کافر که گفتیم از اصحاب آتش است، بهتر است یا کسی که همواره ملازم با اطاعت و خضوع برای پروردگارش است و در اوقاتی از شب هنگامی که فرا می‌رسد به نماز می‌ایستد و در حالی که یا در سجده است و یا ایستاده، و از عذاب آخرت می‌ترسد و در عین حال امیدوار به رحمت پروردگارش است؟ یعنی این دو با هم یکسان نیستند. </p> <p> <span class="aya" rel="39_9" data-words="15-23">قل هل یستوی الذین یعلمون و الذین لا یعلمون</span> -در این آیه شریفه علم داشتن و نداشتن هر دو مطلق آمده، و نفرموده، علم به چه چیز، و لیکن مراد از آن بر حسب مورد آیه، علم به خداست، چون علم به خداست که آدمی را به کمال می‌رساند و نافع به حقیقت معنای کلمه است، و نیز نداشتنش ضرر می‌رساند، و اما علوم دیگر مانند مال هستند، که تنها     <code class="page" rel="17,371"/> در زندگی دنیا بدرد می‌خورد و با فنای دنیا فانی می‌گردد. </p> <p> <span class="aya" rel="39_9" data-words="24-27">إنما یتذکر أولوا الألباب</span> -یعنی از این تذکر تنها کسانی متذکر می‌شوند که صاحبان عقلند، و این جمله در مقام تعلیل مساوی نبودن دو طایفه است، می‌فرماید: اینکه گفتیم مساوی نیستند، علتش آن است که اولی به حقایق امور متذکر می‌شود و دومی نمی‌شود، پس برابر نیستند، بلکه آنها که علم دارند بر دیگران رجحان دارند. </p> <p><code class="aya" rel="39_10"/> <span class="aya" rel="39_10" data-words="1-13">قل یا عباد الذین آمنوا اتقوا ربکم للذین أحسنوا فی هذه الدنیا حسنة...</span> جار و مجرور <span class="aya" rel="39_10" data-words="10-12">فی هذه الدنیا</span> متعلق است به جمله <em>احسنوا</em> در نتیجه مراد از آن وعده‌ای است به کسانی که نیکوکارند، یعنی همواره ملازم اعمال نیکند. می‌فرماید: این گونه اشخاص حسنه و پاداشی دارند که نمی‌توان وصف آن را بیان کرد. </p> <p>و در این آیه حسنه را مطلق آورده و معین نکرده که مراد از آن پاداشهای دنیوی و یا اخروی است، و ظاهر این اطلاق آن است که مراد از آن اعم از حسنه آخرت و حسنه دنیا است که نصیب مؤمنین نیکوکار می‌شود، از قبیل طیب نفس، سلامت روح، و محفوظ بودن جانها از آنچه دلهای کفار بدان مبتلا است، مانند تشویش خاطر، پریشانی قلب، تنگی سینه، خضوع، در برابر اسباب ظاهری، و نداشتن کسی که‌در همه گرفتاری‌های روزگار به او پناهنده شود و از او یاری بگیرد، و در هنگام پیش آمدن حوادث ناگوار به او تکیه داشته باشد. </p> <p>و <span class="phrase">همچنین برای مؤمنین نیکوکار در آخرت سعادت جاودان و نعیم مقیم است و بعضی<span class="footnote" rel="1" title="کافی ج ۳، ص ۴۴۴، ح ۱۱">*</span> از مفسرین گفته‌اند: جمله‌ <span class="aya" rel="39_10" data-words="10-12">فی هذه الدنیا</span> متعلق به <em rel="fa_39_10_12-12" data-sentence="245:6">حسنه</em> است .</span> ولی اینطور نیست. </p> <p> <span class="aya" rel="39_10" data-words="14-17">و أرض الله واسعة</span> -این جمله تحریک و تشویق ایشان است به مهاجرت کردن از مکه، به خاطر این که توقف در مکه برای مؤمنین به رسول خدا (ص) دشوار بود، و مشرکین هر روز بیشتر از روز قبل سخت‌گیری می‌کردند و ایشان را دچار فتنه و گرفتاری می‌نمودند البته آیه شریفه از نظر لفظ عام است و اختصاص به مهاجرت از مکه ندارد. بعضی<span class="footnote" rel="2" title="مجمع البیان، ج ۸، ص ۴۹۱">*</span> از مفسرین گفته‌اند: <em>مراد از</em> ارض اللَّه بهشت است می‌فرماید: بهشت وسیع است، و در آن مزاحمتی نیست، پس در صدد به دست آوردن آن به وسیله اطاعت و عبادت باشد و لیکن این معنا از لفظ آیه بعید است. </p> <p> <span class="aya" rel="39_10" data-words="18-23">إنما یوفی الصابرون أجرهم بغیر حساب</span> - <em>توفیه</em> اجر به معنای آن است که آن را به طور تام و کامل بدهند. و <span class="phrase">از سیاق برمی‌آید انحصاری که کلمه <em>انما</em> مفید آن است،   <code class="page" rel="17,372"/> متوجه جمله <em rel="fa_39_10_21-22" data-sentence="113:6">بغیر حساب</em> باشد.</span> <span class="phrase">بنا بر این جار و مجرور <em rel="fa_39_10_21-22" data-sentence="23:92">بغیر حساب</em> متعلق می‌شود به کلمه <em rel="fa_39_10_18-18" data-sentence="106:57">یوفی</em> و صفتی است برای مصدری که <em rel="fa_39_10_18-18" data-sentence="189:18">یوفی</em> بر آن دلالت دارد.</span> </p> <p>و معنایش این است که: صابران اجرشان داده نمی‌شود، مگر اعطایی بی‌حساب. </p> <p>پس صابران بر خلاف سایر مردم به حساب اعمالشان رسیدگی نمی‌شود و اصلا نامه اعمالشان بازنمی‌گردد، و اجرشان همسنگ اعمالشان نیست. </p> <p><span class="phrase">در آیه شریفه <em rel="fa_39_10_19-19" data-sentence="13:278">صابران</em> هم مطلق ذکر شده و مقید به صبر در اطاعت و یا صبر در ترک معصیت و یا صبر بر مصیبت نشده هر چند که صبر در برابر مصائب دنیا، بخصوص صبر در مقابل اذیت‌های اهل کفر و فسوق که به مؤمنین مخلص و با تقوا می‌رسد با مورد آیه منطبق است (و لیکن همانطور که در سایر موارد گفته‌ایم مورد مخصص نیست).</span> </p> <p><span class="phrase">بعضی<span class="footnote" rel="1" title="مجمع البیان، ج ۸، ص ۴۹۱">*</span> از مفسرین گفته‌اند: <em rel="fa_39_10_21-22" data-sentence="96:84">بغیر حساب</em> حال از <em rel="fa_39_10_20-20" data-sentence="165:62">اجرهم</em> است یعنی اجر بی‌حساب و بسیار ولی وجه سابق قریب‌تر است به ذهن.</span> </p> <h3>بحث روایتی‌ <span class="title" rel="39_9 39_3"> (روایاتی در باره اخلاص، <span class="aya" rel="39_9" data-words="18-19">الذین یعلمون</span>، و شان نزول آیه: <span class="aya" rel="39_9" data-words="1-3">أمن هو قانت...</span> و اجر صابران) </span> </h3> <p> در الدر المنثور است که: ابن مردویه از یزید رقاشی روایت کرده که گفت: مردی به رسول خدا (ص) عرضه داشت: ما اموال خود را به این و آن می‌دهیم تا در غیاب ذکر خیر ما گویند، آیا در این گونه انفاقها اجری هم داریم یا نه؟ رسول خدا (ص) فرمود: خدای تعالی هیچ عمل نیکی را نمی‌پذیرد، مگر از کسی که آن را خالص برای خدا انجام داده باشد، آن گاه این آیه را تلاوت فرمود: <span class="aya" rel="39_3" data-words="1-4">ألا لله الدین الخالص</span><span class="footnote" rel="2" title="مجمع البیان، ج ۸، ص ۴۹۲">*</span>. </p> <p>و نیز در همان کتاب آمده که ابن جریر از طریق جویبر، از ابن عباس روایت کرده که در تفسیر جمله‌ <span class="aya" rel="39_3" data-words="5-10">و الذین اتخذوا من دونهأولیاء...</span> گفته: این آیه در باره سه قبیله بنی عامر، بنی کنانه، و بنی سلمه، نازل شد که هر سه بت می‌پرستیدند و می‌گفتند ملائکه دختران خدایند. و نیز می‌گفتند: <span class="aya" rel="39_3" data-words="11-17">ما نعبدهم إلا لیقربونا إلی الله زلفی</span><span class="footnote" rel="3" title="مجمع البیان، ج ۸، ص ۴۹۱">*</span>. </p> <p>مؤلف: آیه شریفه مطلق است، و شامل عموم وثنی مذهبان می‌شود، و جمله‌ <span class="aya" rel="39_3" data-words="11-17">ما نعبدهم إلا لیقربونا إلی الله زلفی</span> منطق همگی آنان است، و همچنین اعتقاد به فرزند داشتن خدا، و در آیه هم تصریحی نشده به اینکه ملائکه را دختران خدا می‌پنداشتند. پس حق مطلب آن است که این روایت از باب تطبیق است. </p> <p>     <code class="page" rel="17,373"/> و در کافی<span class="footnote" rel="1" title="مجمع البیان، ج ۸، ص ۴۹۲">*</span> و علل الشرائع هر یک به سند خود از زراره از امام باقر (ع) روایت آورده‌اند که در ذیل جمله‌ <span class="aya" rel="39_9" data-words="4-8">آناء اللیل ساجدا و قائما</span> فرمود: منظور نماز شب است،<span class="footnote" rel="2" title="الدر المنثور، ج ۵، ص ۳۲۲">*</span>. </p> <p>و در کافی به سند خود از امام ابی جعفر (ع) روایت آورده که در ذیل این آیه از کلام خدای عز و جل که می‌فرماید: <span class="aya" rel="39_9" data-words="16-27">هل یستوی الذین یعلمون و الذین لا یعلمون إنما یتذکر أولوا الألباب</span> فرموده: ما هستیم که دارای علمیم و دشمنان مایند که بی‌علمند و شیعیان ما صاحبان خردند<span class="footnote" rel="3" title="الدر المنثور، ج ۵، ص ۳۲۲">*</span>. </p> <p>مؤلف: این مضمون به طرق بسیاری از امام باقر و صادق (ع) روایت شده، و از باب تطبیق کلی بر مورد است، نه از باب تفسیر. </p> <p>و در الدر المنثور است که: ابن سعد در طبقات خود و ابن مردویه، از ابن عباس روایت کرده‌اند که در ذیل جمله‌ <span class="aya" rel="39_9" data-words="1-8">أمن هو قانت آناء اللیل ساجدا و قائما</span> گفته است: این آیه در حق عمار بن یاسر نازل شد<span class="footnote" rel="4" title="الدر المنثور، ج ۵، ص ۳۲۳">*</span>. </p> <p>مؤلف: نظیر این مضمون از جویبر از عکرمه نیز نقل شده. و از جویبر از ابن عباس نیز آمده که گفت: این آیه در باره ابن مسعود، عمار، و سالم مولای ابی حذیفه نازل شده، و از ابی نعیم و ابن عساکر از ابن عمر روایت شده که گفت: عثمان بوده و روایات دیگری آن را در باره اشخاص دیگری دانسته‌اند. و همه این روایات از باب تطبیق عموم آیه به مورد آن است، نه اینکه آیه در خصوص موردی نازل شده باشد تا شان نزول اصطلاحی باشد، چون این سوره یک مرتبه و دفعتا نازل شده است،  (دیگر معنا ندارد که در باره همه نامبردگان نازل شده باشد). و در مجمع البیان آمده که عیاشی به سند خود از عبد اللَّه بن سنان از امام صادق  (ع) روایت کرده که فرمود رسول خدا (ص) فرمود: روزی که نامه‌های اعمال باز می‌شود و میزان اعمال نصب می‌گردد، برای اهل بلاء نه میزانی نصب می‌شود، و نه نامه عملی بازمی‌گردد، آن وقت این آیه را تلاوت فرمود: <span class="aya" rel="39_10" data-words="18-23">إنما یوفی الصابرون أجرهم بغیر حساب</span><span class="footnote" rel="5" title="مجمع البیان، ج ۸، ص ۴۹۲">*</span>. </p> <p>مؤلف: در الدر المنثور هم از ابن مردویه، از انس بن مالک، از رسول خدا (ص) روایتی نقل کرده که در آن این مضمون آمده<span class="footnote" rel="6" title="الدر المنثور، ج ۵، ص ۳۲۳">*</span>. </p> 
