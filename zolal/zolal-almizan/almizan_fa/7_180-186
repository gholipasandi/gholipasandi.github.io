<h3 class="ayas">سوره الأعراف آیه‌های ۱۸۰ تا ۱۸۶</h3><code class="section" rel="7_180-186"/><h3>ترجمه آیات</h3> <p> <span class="trans" rel="7_180">خدا را نام‌های نیکوتر است او را بدانها بخوانید و کسانی را که در نام‌های وی کجروی می‌کنند واگذارید. به زودی سزای اعمالی را که می‌کرده‌اند خواهند دید.  «۱۸۰» </span><span class="trans" rel="7_181">از کسانی که آفریده‌ایم جماعتی هستند که به حق هدایت می‌کنند و بدان باز می‌گردند.  «۱۸۱» </span><span class="trans" rel="7_182">و کسانی که آیه‌های ما را دروغ شمرده‌اند به مهارت از آنجا که ندانند بدامشان می‌آوریم.  «۱۸۲» </span><span class="trans" rel="7_183">و مهلتشان نیز دهم که کید من بسیار محکم است.  «۱۸۳» </span><span class="trans" rel="7_184">مگر نیندیشیده‌اند که مصاحب ایشان جنون ندارد که او جز بیم‌رسانی آشکار نیست.  «۱۸۴» </span><span class="trans" rel="7_185">چرا در ملکوت آسمانها و زمین و هر چه را خدا آفریده نمی‌نگرند و نمی‌اندیشند که شاید اجلشان نزدیک شده باشد راستی پس از قرآن کدام سخن را باور می‌کنند.  «۱۸۵» </span><span class="trans" rel="7_186">هر که را که خدا گمراه کند راهبری ندارد و در طغیانشان رهاشان می‌کند که کور دل بمانند «۱۸۶» </span></p>           <h3>بیان آیات</h3> <p> این آیات متصل به آیات قبلی و به منزله تجدید بیان آن چیزی است که کلام در آیات قبلی بدان منتهی گردید، توضیح اینکه، هدایت دائر مدار دعوت خدا بسوی اسماء حسنی و ضلالت دائر مدار الحاد در آن اسماء است، و مردم از دین دار و بی‌دین و عالم و جاهل بر حسب فطرت و سریره باطنیشان اختلافی ندارند در اینکه این عالم مشهود متکی بر حقیقتی است که قوام اجزای آن و نظام موجود در آن، بر آن حقیقت استوار است، و آن حقیقت خدای سبحان است که هر موجودی از او ابتداء گرفته و به او بازگشت می‌کند، و اوست که جمال و کمال مشهود در عالم را بر اجزای عالم افاضه می‌کند، و این جمال، جمال او و از ناحیه اوست. </p> <h3> <span class="title" rel="7_182 7_180 7_181 7_183 7_184 7_185 7_186">اختلاف و انشعاب مردم به دو صنف در باره اسماء و صفات خدای سبحان</span> </h3> <p> همین مردم در عین این اتفاقی که بر اصل ذات پروردگار دارند در اسماء و صفات او بر سه صنفند، صنفی اسمایی برای او قائلند که معانی آن اسماء لایق آن هست که به ساحت مقدس پروردگار نسبت داده شود، یعنی معانی آن اسماء صفاتی است که مبین کمال و یا نفی نواقص و زشتی‌ها است، صنف دیگری در اسماء او کجروی کرده و صفات خاصه او را بغیر او نسبت می‌دهند، مانند مادیین و دهریین که آفریدن و زنده کردن و روزی دادن و امثال آن را، کار ماده یا دهر می‌دانند، و نیز مانند وثنی‌ها که خیر و نفع را به خدایان نسبت می‌دهند، و مانند بعضی از اهل کتاب که پیغمبر و اولیای دین خود را به صفاتی توصیف می‌کنند که جز خدای تعالی کسی سزاوار و برازنده آن نیست، و در این انحراف برخی از مردم با ایمان نیز شریکند، برای اینکه اسباب هستی را مستقل در تاثیر دانسته و در باره آنها نظریه‌ای دارند که با توحید خدا سازگار نیست، صنف سوم مردمی هستند که به خدای تعالی ایمان دارند و لیکن در اسمای او انحراف می‌ورزند، یعنی صفات نقص و کارهای زشت را برای او اثبات می‌کنند مثلا او را جسم و محتاج به مکان دانسته و در بعضی از شرایط، او را قابل درک می‌دانند و علم، اراده، قدرت، وجود و بقایی از قبیل علم، اراده، قدرت، وجودو بقای خود ما برایش اثبات می‌کنند، و نسبت ظلم در کارها و جهل در حکم و امثال آن به وی می‌دهند، و همه اینها الحاد در اسماء او است. </p> <p>و در حقیقت برگشت این سه صنف به دو صنف است، یکی کسانی که خدا را به اسماء حسنی می‌خوانند و او را خدایی ذو الجلال و الاکرام دانسته و عبادت می‌کنند و این صنف هدایت یافتگان به راه حقند، صنف دوم مردمی هستند که در اسماء خدا الحاد ورزیده و<code class="page" rel="8,447"/> غیر او را به اسم او، یا او را به اسم غیر او می‌خوانند، و این صنف اهل ضلالتند، که مسیرشان به دوزخ است، و جایگاهشان در دوزخ بحسب مرتبه‌ای است که از ضلالت دارا هستند. </p> <p><span class="phrase">خدای تعالی همه جا هدایت را بطور مطلق به خود استناد داده و ضلالت را به خود مردم، و سرش این است که هدایت از صفات جمیله است و همانطور که در بالا گذشت حقیقت جمال خدای را سزاست، به خلاف ضلالت که حقیقتش عدم اهتداء به هدایت خدا است و این خود معنایی است عدمی و از صفات نقص،  (خداوند به عدم و نقص متصف نمی‌شود) و اما تثبیت آن ضلالت در فردی که به اختیار خود ضلالت را بر هدایت ترجیح داده و به آیات خدا تکذیب کرده مستند به خدای تعالی است، یعنی خداوند کسی را که بخواهد کیفر کند ضلالت او را در همان اولین بار تحققش در دل وی استوار نموده و با سلب توفیق و قطع عطیه الهی خود، آن را صفت لازمی قرار می‌دهد، و این همان <em rel="fa_7_182_5-5" data-sentence="599:65">استدراج</em> و <em>املاء</em> است که در قرآن کریم آن را به خود نسبت داده است.</span> </p> <p>پس معلوم شد که آیات مورد بحث به همان مطلبی اشاره می‌کند که کلام سابق بدان منتهی گردید، و آن این بود که حقیقت معنای اینکه هدایت و اضلال از خدا است این است که او بشر را به اسماء حسنای خود دعوت کرده و باعث شد مردم دو فریق شوند یکی آن عده‌ای که هدایت خدا را قبول کردند و یکی آن افرادی که نسبت به اسماء او الحاد ورزیده و آیات او را تکذیب کردند، و خداوند ایشان را به کیفر تکذیبشان بسوی دوزخ سوق می‌دهد، هم چنان که در آخر کلام سابق فرموده: <span class="aya" rel="7_179" data-words="1-9">و لقد ذرأنا لجهنم کثیرا من الجن و الإنس...</span> و این سوق دادن را بوسیله استدراج و املاء انجام می‌دهد. </p> <h3> <span class="title" rel="7_180"><span class="phrase">مراد از <em rel="fa_7_180_3-4" data-sentence="8:0">اسماء حسنی</em></span> </span> </h3> <p> <span class="aya" rel="7_180" data-words="1-6">و لله الأسماء الحسنی فادعوه بها...</span> کلمه <em>اسم</em> بحسب لغت چیزی را گویند که بوسیله آن انسان بسوی چیزی راه پیدا کند، چه اینکه علاوه بر این دلالت، معنای وصفی‌ای را هم افاده بکند مانند لفظی که حکایت کند از معنای موجود در آن چیز، و یا صرف اشاره به ذات آن چیز باشد مانند زید و عمرو و مخصوصا اسمهای مرتجل که قبلا سابقه وصفی نداشته و تنها اشاره به ذات دارد. </p> <p>و <span class="phrase">توصیف اسماء خدا به وصف <em rel="fa_7_180_4-4" data-sentence="23:986">حسنی</em> -که مؤنث احسن است-دلالت می‌کند بر اینکه منظور از این اسماء، قسم اول از معنای اسم است، یعنی آن اسمایی است که در آنها معنای وصفی می‌باشد، مانند آن اسمایی که جز بر ذات خدای تعالی دلالت ندارد، اگر چنین اسمایی در میان اسمای خدا وجود داشته باشد، آنهم نه هر اسم دارای معنای وصفی، بلکه اسمی که در معنای وصفیش حسنی هم باشد، باز هم نه هر اسمی که در معنای وصفیش حسن<code class="page" rel="8,448"/> و کمال نهفته باشد بلکه آن اسمایی که معنای وصفیش وقتی با ذات خدای تعالی اعتبار شود از غیر خود احسن هم باشد، بنا بر این شجاع و عفیف هر چند از اسمایی هستند که دارای معنای وصفی‌اند و هر چند در معنای وصفی آنها حسن خوابیده لیکن لایق به ساحت قدس خدا نیستند، برای اینکه از یک خصوصیت جسمانی خبر می‌دهند، و به هیچ وجه ممکن نیست این خصوصیت را از آنها سلب کرد (و کاری کرد که وقتی اسم شجاع و عفیف برده می‌شود جسمانیت موصوف به ذهن نیاید) و اگر چنین کاری ممکن بود البته اطلاق آنها بر ذات خدای تعالی هیچ عیبی نداشت (و ممکن بود به خدای تعالی هم اسم شجاع و عفیف و امثال آن را اطلاق کرد) مانند جواد، عدل و رحیم.</span> پس لازمه اینکه اسمی از اسماء خدا بهترین اسماء باشد این است که بر یک معنای کمالی دلالت کند، آنهم کمالی که مخلوط با نقص و یا عدم نباشد، و اگر هم هست تفکیک معنای کمالی از آن معنای نقصی و عدمی ممکن باشد، پس هر اسمی که در معنای آن احتیاج و عدم و یا فقدان نهفته باشد مانند اسامیی که بر اجسام و جسمانیات و افعال زشت و معانی عدمی اطلاق می‌شود اسمای حسنی نبوده اطلاقش بر ذات پروردگار صحیح نیست. </p> <p>چون اینگونه اسماء پدیده‌های زبان ما آدمیان است، و آنها را وضع نکرده‌ایم مگر برای آن معانیی که در خود ما وجود دارد، و معلوم است که آن معانی هیچوقت از شائبه حاجت و نقص و عدم خالی نیست، چیزی که هست بعضی از آنها لغاتی است که به هیچ وجه ممکن نیست جهات حاجت و نقص را از آنها سلب کرد مانند کلمه جسم، رنگ و مقدار و امثال آن. </p> <p>بعضی دیگر لغاتی است که این تفکیک در آنها ممکن است، مانند علم، حیات و قدرت، زیرا علم وقتی در خود ما اطلاق می‌شود به معنای احاطه از طریق عکس برداری ذهن به وسائل مادی تعبیه شده در ذهن است، و همچنین قدرت در ما به معنای منشایت فعل است به آن کیفیتی که در عضلات ما تعبیه گشته، و نیز حیات در ما عبارت است از اینکه ما با همین وسائل مادی علم و قدرت، دانا و توانا شویم، و این علم و این قدرت و این حیات لایق ساحت قدس خدای تعالی نیست، و لیکن چنان هم نیست که نتوان آنها را به ذات مقدسش نسبت داد، زیرا اگر ما معانی آنها را از خصوصیات مادی مجرد ساخته و تفکیک کنیم و آن وقت معنای علم-مثلا-صرف احاطه به چیزی و حضور آن چیز در نزد عالم و معنای قدرت منشایت ایجاد چیزی و معنای حیات این باشد که موجود دارای حیات بنحوی باشد که علم و قدرت را داشته باشد، چنین علم و قدرت و حیاتی را می‌توان به ساحت قدس خدای تعالی نسبت داد، برای اینکه معانیی است کمالی و خالی از جهات نقص و حاجت، و عقل و نقل هم دلالت می‌کند بر اینکه هر صفت<code class="page" rel="8,449"/> کمالی از آن خدای تعالی است، و اگر غیر او هم به صفتی از صفات کمال متصف باشد خداوند آن را به وی افاضه کرده است بدون اینکه الگوی آن را از موجودی قبل از آن گرفته باشد. </p> <p>پس خدای تعالی عالم، قادر و حی است، ولی نه مثل عالم و قادر و حی بودن ما، بلکه به علم و قدرت و حیاتی که لایق به ساحت قدس او است، و آن همانطور که گفته شد حقیقت این معانی کمالیه است مجرد از نقائص. </p> <h3> <span class="title" rel="7_180 7_181 7_182 7_183 7_184 7_185 7_186">حقیقت بهترین اسم‌ها فقط و فقط از خدای سبحان است</span> </h3> <p> <span class="phrase">در جمله‌ <span class="aya" rel="7_180" data-words="1-4">و لله الأسماء الحسنی</span> که <em rel="fa_7_180_2-2" data-sentence="87:101">للَّه</em> خبر است مقدم ذکر شده و این خود حصر را می‌رساند (و معنای جمله این است: تنها برای خدا است اسماء حسنی).</span> </p> <p> <span class="phrase"><em rel="fa_7_180_3-3" data-sentence="0:428">اسماء</em> هم با <em>الف و لام</em> آمده و هر جمعی که <em>الف و لام</em> بر سرش در آید عمومیت را می‌رساند و معنای آن این است که هر اسم احسن که در وجود باشد از آن خدا است و احدی در آن با خدا شریک نیست، و چون خود خدای تعالی همین معانی را بغیر خود هم نسبت می‌دهد و مثلا غیر خود را نیز عالم، قادر، حی و رحیم می‌داند لذا <em>تنها برای خدا</em> بودن آنها معنایش این است که حقیقت این معانی فقط و فقط برای خدا است و کسی در آنها با خدا شرکت ندارد.</span> و ظاهر آیات بلکه صریح بعضی از آنها این معنا را تایید می‌کند، مانند جمله‌ <span class="aya" rel="2_165" data-words="27-30">أن القوة لله جمیعا</span><span class="footnote" rel="1" title="بدرستی قدرت همه‌اش از آن خدا است سوره بقره آیه ۱۶۵">*</span> و جمله‌ <span class="aya" rel="4_139" data-words="12-15">فإن العزة لله جمیعا</span><span class="footnote" rel="2" title="عزت همه‌اش از آن خدا است سوره نساء آیه ۱۳۹">*</span> و جمله‌ <span class="aya" rel="2_255" data-words="36-44">و لا یحیطونبشیء من علمه إلا بما شاء</span><span class="footnote" rel="3" title="و احاطه به چیزی از علم او ندارند مگر به آن مقداری که خود او بخواهد سوره بقره آیه ۲۵۵">*</span> و جمله‌ <span class="aya" rel="40_65" data-words="1-6">هو الحی لا إله إلا هو</span><span class="footnote" rel="4" title="اوست زنده جز او معبودی نیست سوره مؤمن آیه ۶۵">*</span> بطوری که ملاحظه می‌کنید، از این آیات بر می‌آید که حقیقت هر اسم احسنی تنها و تنها از خداست، و کسی در آنها شریک او نیست مگر به همان مقداری که او تملیک به اراده و مشیت خود کند. </p> <p>ظاهر کلام خدای تعالی در هر جا که ذکری از اسماء خود کرده نیز این معنی را تایید می‌کند، مانند آیه‌ <span class="aya" rel="20_8" data-words="1-8">الله لا إله إلا هو له الأسماء الحسنی</span><span class="footnote" rel="5" title="خداوند که جز او معبودی نیست، برای او است اسماء حسنی سوره طه آیه ۸">*</span> و آیه‌ <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span><span class="footnote" rel="6" title="بگو ای محمد!که خدا را (به اسم) اللَّه یا (به اسم) رحمن بخوانید هر کدام رای بخوانید، نام‌های نیکوتر همه از او است سوره اسری آیه ۱۱۰">*</span> و آیه‌ <span class="aya" rel="59_24" data-words="6-15">له الأسماء الحسنی یسبح له ما فی السماوات و الأرض</span>             <code class="page" rel="8,450"/><span class="footnote" rel="1" title="نام‌های نیکوتر همه از اوست، هر چه در آسمانها و زمین هست او را تسبیح می‌کند سوره حشر آیه ۲۴">*</span> و ظاهر همه این آیات این است که هر اسم احسنی حقیقتش تنها برای خدا است و بس. </p> <p>و <span class="phrase">اینکه بعضی‌ها احتمال داده‌اند که <em>الف و لام</em> در <em rel="fa_7_180_3-3" data-sentence="55:258">الاسماء</em> برای عهد است، از گفته‌هایی است که نه دلیلی بر آن هست و نه قرائنی در خود آیات است که آن را تایید کند، تنها چیزی که قائل را به این احتمال واداشته اخباری است که اسماء حسنی را می‌شمارد، و به زودی در بحث روایتی آینده راجع به آن اخبار بحث خواهد شد-ان شاء اللَّه-.</span> </p> <h3> <span class="title" rel="7_180">معنای جمله: <span class="aya" rel="7_180" data-words="5-6">فادعوه بها</span> این است که خدا را با اعتقاد به اتصاف او به صفات حسنه و معانی جمیله عبادت کنید</span> </h3> <p> و اینکه فرمود: <span class="aya" rel="7_180" data-words="5-6">فادعوه بها</span> یا از دعوت به معنای نام نهادن است هم چنان که می‌گوییم: من او را زید خواندم و تو را ابا عبد اللَّه خواندم یعنی او را به آن اسم و تو را به این اسم نام نهادم، و یا از دعوت به معنای ندا است، و معنایش این است که خدا را به اسماء حسنایش ندا کنید مثلا بگویید: ای رحمان ای رحیم و... و یا از دعوت به معنای عبادت است و معنایش این است که خدا را عبادت کنید با اعتقاد به اینکه او متصف به اوصاف حسنه و معانی جمیله‌ای است که این اسماء دلالت بر آن دارد. </p> <p>مفسرین همه این چند معنا را برای دعوت احتمال داده‌اند، و لیکن کلام خود خدای تعالی در موارد مختلفی که دعای خود او را ذکر می‌کند مؤید همین معنای اخیر است، مانند: <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span> و آیه‌ <span class="aya" rel="40_60" data-words="1-14">و قال ربکم ادعونی أستجب لکم إن الذین یستکبرون عن عبادتی سیدخلون جهنم داخرین</span><span class="footnote" rel="2" title="پروردگارتان گفته: مرا بخوانید تا اجابتتان کنم، کسانی که از پرستیدن من استکبار ورزند به خواری به جهنم داخل خواهند شد سوره مؤمن آیه ۶۰">*</span> وجه تایید این است که اول دعا را ذکر کرده و در بعد همان دعا را به عبادت بدل آورده و فهمانده که عبادت و دعا یکی است. </p> <p>و همچنین آیه‌ <span class="aya" rel="46_5-6" data-words="1-31">و من أضل ممن یدعوا من دون الله من لا یستجیب له إلی یوم القیامة و هم عن دعائهم غافلون، و إذا حشر الناس کانوا لهم أعداء و کانوا بعبادتهم کافرین</span><span class="footnote" rel="3" title="گمراه‌تر کیست از آنکه سوای خدا چیزی را بخواند که تا روز قیامت جواب او ندهد و از هر چه بخوانندش خود بی‌خبر باشد و چون در قیامت خلق محشور شوند آنجا معبودان باطل با مشرکان دشمن و از پرستش آنها بیزارند سوره احقاف آیات ۵-۶">*</span> و آیه‌ <span class="aya" rel="40_65" data-words="1-10">هو الحی لا إله إلا هو فادعوه مخلصین له الدین</span><span class="footnote" rel="4" title="زنده جاوید اوست، خدایی جز او نیست، او را بخوانید و دین خاص او کنید که ستایش خاص پروردگار جهانیان است سوره مؤمن آیه ۶۵">*</span> که دعا را به معنای اخلاص در عبادت گرفته است. </p> <p>         <code class="page" rel="8,451"/> ظاهر ذیل آیه‌ <span class="aya" rel="7_180" data-words="7-16">و ذروا الذین یلحدون فی أسمائه سیجزون ما کانوا یعملون</span> نیز این معنا را تایید می‌کند، برای اینکه اگر مراد از دعا نام نهادن و یا نداء می‌بود، نه عبادت‌مناسب‌تر این بود که بفرماید: بما کانوا یصفون بخاطر آن وصف‌ها که از خدا می‌کردند هم چنان که در جای دیگر همین طور تعبیر کرده و فرموده: <span class="aya" rel="6_139" data-words="21-22">سیجزیهم وصفهم</span> به زودی وصف کردنشان را جزا خواهد داد<span class="footnote" rel="1" title="سوره انعام آیه ۱۳۹">*</span> بنا بر آنچه گذشت معنای آیه مورد بحث چنین می‌شود-و خدا داناتر است-: برای خدا است تمامی اسمایی که بهترین اسماء است پس او را عبادت کنید و با آنها بسویش توجه نمایید البته معلوم است که این معنا شامل تسمیه و نداء هم می‌شود چون این دو از لواحق عبادت است. </p> <p> <span class="aya" rel="7_180" data-words="7-12">و ذروا الذین یلحدون فی أسمائه...</span> <span class="phrase">کلمه <em>لحد</em> و <em>الحاد</em> هر دو به یک معنا می‌باشد، و آن میل از حد وسط به یکی از دو طرف افراط و تفریط است، لحد قبر را هم به همین مناسبت لحد می‌گویند، چون لحد هم در یک طرف قبر قرار دارد به خلاف <em>ضریح</em> که در وسط قبر است و <em rel="fa_7_180_10-10" data-sentence="236:266">یلحدون</em> چه از ثلاثی مجرد بوده و به فتح <em>یا</em> قرائت شود، و چه به ضم <em>یا</em> و از باب افعال به یک معنا است، و از بعضی از لغویین نقل شده که گفته‌اند به یک معنا نیست بلکه از ثلاثی مجرد به معنای میل به یکی از دو طرف، و از باب افعال به معنای جدال و مغلوب ساختن طرف است.</span> </p> <p> <span class="aya" rel="7_180" data-words="13-13">سیجزون...</span> -اگر در صدر این جمله واو عاطفه به کار برده نشده برای این است که این جمله به منزله جواب از سؤال مقدر است، کانه وقتی فرمود: و واگذار آن کسانی را که در اسمای او الحاد می‌ورزند کسی پرسیده است سرانجام حال ایشان چه می‌شود؟ جواب می‌دهد به اینکه: <span class="aya" rel="7_180" data-words="13-16">سیجزون ما کانوا یعملون</span>. راجع به بحث در اسماء حسنی تتمه‌ای باقی مانده که در گفتار آینده بعد از فراغ از تفسیر آیات خواهد آمد-ان شاء اللَّه-. </p> <p><code class="aya" rel="7_181"/> <span class="aya" rel="7_181" data-words="1-9">و ممن خلقنا أمة یهدون بالحق و به یعدلون</span> در سابق یعنی در تفسیر آیه‌ <span class="aya" rel="7_159" data-words="1-10">و من قوم موسی أمة یهدون بالحق و به یعدلون</span><span class="footnote" rel="2" title="سوره اعراف آیه ۱۵۹">*</span> مقداری در پیرامون این مطلب بحث شد، خصوصیتی که در این آیه است این است که در سیاق تقسیم مردم به دو قسم گمراه و مهتدی (و بیان اینکه ملاک در دو قسم شدن مردم دعوت خدا به اسماء     <code class="page" rel="8,452"/> حسنی و الحاد در آن است) قرار گرفته، و همین قرار گرفتن در این سیاق دلالت می‌کند بر اینکه در نوع انسانی افرادی کم و یا زیاد وجود دارند که بطور حقیقت مهتدی شده‌اند، چون کلام در اهتداء و ضلالت حقیقی و مستند به صنع خدا است، و معلوم است که خداوند وقتی کسی را هدایت کرد آن کس مهتدی حقیقی است، آری: <span class="aya" rel="7_178" data-words="1-11">من یهد الله فهو المهتدی و من یضلل فأولئک هم الخاسرون</span> و اهتداء حقیقی جز بوسیله هدایت حقیقی که منحصرا کار خدای سبحان است صورت نمی‌گیرد، و در تفسیر آیه‌ <span class="aya" rel="6_89" data-words="9-19">فإن یکفر بها هؤلاء فقد وکلنا بها قوما لیسوا بها بکافرین</span><span class="footnote" rel="1" title="اگر این گروه انکار کنند گروهی را بدان گماشته‌ایم که منکر آن نیستند سوره انعام آیه ۸۹">*</span> و مواردی دیگر گذراندیم که هدایت حقیقی الهی به هیچ وجه از مقتضای خود تخلف ننموده و مستلزم عصمت از گمراهی است، هم چنان که تردیدی که در آیه‌ <span class="aya" rel="10_35" data-words="13-26">أ فمن یهدی إلی الحق أحق أن یتبع أمن لا یهدی إلا أن یهدی</span><span class="footnote" rel="2" title="آیا کسی که بسوی حق هدایت می‌کند شایسته است که پیرویش کنند یا کسی که راه نمی‌برد مگر آنکه هدایت شود سوره یونس آیه ۳۵">*</span> دلالت دارد بر اینکه کسی که به سوی حق هدایت شود واجب می‌شود که با کس دیگر جز خدا هدایت نشود-دقت بفرمایید-. </p> <p>بنا بر این، اسناد هدایت به این امت خالی از دلالت بر این نیست که امت مزبور مردمی هستند که از ضلالت مصونند، و خداوند ایشان را از گمراهی حفظ می‌کند، حال یا مقصود جمیع افراد امتی است که در آیه به ایشان اشاره شده، که در این صورت باید مراد از آن انبیاء و اوصیاء ایشان باشند، و یا آنکه مراد از امت بعض افراد امت است و کل به وصف بعضی توصیف شده، نظیر آیه‌ <span class="aya" rel="45_16" data-words="1-10">و لقد آتینا بنی إسرائیل الکتاب و الحکم و النبوة</span><span class="footnote" rel="3" title="ما بنی اسرائیل را کتاب و حکم و نبوت دادیم سوره جاثیه آیه ۱۶">*</span> و آیه‌ <span class="aya" rel="5_20" data-words="16-18">و جعلکم ملوکا</span><span class="footnote" rel="4" title="و شما را پادشاهان قرار داد سوره مائده آیه ۲۰">*</span> و آیه‌ <span class="aya" rel="2_143" data-words="6-9">لتکونوا شهداء علی الناس</span><span class="footnote" rel="5" title="تا گواهان بر مردم باشید سوره بقره آیه ۱۴۳">*</span> وصف بعض افراد را به همه امت نسبت داده. </p> <p>و مطلبی که آیه شریفه در صدد افهام آن می‌باشد-و خدا داناتر است-این است که: ما شما مردم را به امری واقع نشدنی و خارج از طاقت بشر امر نمی‌کنیم، برای اینکه در میان همین شما مردم امتی هستند که حقیقتا به هدایت به حق مهتدی شده‌اند، چون خداوند به هدایت خاصه خود تکریمشان کرده است. </p> <h3> <span class="title" rel="7_182 7_183 7_180 7_181 7_184 7_185 7_186">معنای استدراج در عذاب و الذین کفروا بآیاتنا سنستدرجهم من حیث لا یعلمون </span> </h3> <p> <span class="aya" rel="7_182" data-words="1-9">و الذین کذبوا بآیاتنا سنستدرجهم من حیث لا یعلمون</span>  <span class="phrase"><em rel="fa_7_182_5-5" data-sentence="0:284">استدراج</em> در لغت به معنای این است که کسی در صدد بر آید پله پله و به تدریج از           <code class="page" rel="8,453"/> مکانی و یا امری بالا رود یا پائین آید و یا نسبت به آن نزدیک شود، و لیکن در این آیه قرینه مقام دلالت دارد بر اینکه منظور نزدیک شدن به هلاکت است یا در دنیا و یا در آخرت.</span> </p> <p>و اینکه استدراج را مقید کرد به راهی که خود آنان نفهمند، برای این است که بفهماند این نزدیک کردن آشکارا نیست، بلکه در همان سرگرمی به تمتع از مظاهر زندگی مادی مخفی است، و در نتیجه ایشان با زیاده‌روی در معصیت پیوسته بسوی هلاکت نزدیک می‌شوند، پس می‌توان گفت استدراج تجدید نعمتی بعد از نعمت دیگری است تا بدین وسیله التذاذ به آن نعمت‌ها ایشان را از توجه به وبال کارهایشان غافل بسازد، هم چنان که در آیه‌ <span class="aya" rel="7_95" data-words="1-7">ثم بدلنا مکان السیئة الحسنة حتی عفوا</span><span class="footnote" rel="1" title="سوره اعراف آیه ۹۵">*</span> و آیه‌ <span class="aya" rel="3_196-197" data-words="1-15">لا یغرنک تقلب الذین کفروا فی البلاد، متاع قلیل ثم مأواهم جهنم و بئس المهاد</span><span class="footnote" rel="2" title="سوره آل عمران آیه ۱۹۷">*</span> گذشت. </p> <p>و به وجه دیگری وقتی که از ذکر پروردگارشان غافل گشته و آیات او را تکذیب کردند اطمینان و آرامش دل‌هایشان را از دست دادند، و ناگزیر شدند با تشبث به اسباب دیگری غیر از خدا دل خود را آرامش دهند، و چون غیر خدا چیزی نمی‌تواند دل‌ها را آرامش دهد، لذا بیش از پیش به قلق و اضطراب درونی دچار شدند، و دیگر از حقیقت سعادت زندگی بی‌خبر ماندند، خیال کردند معنای زندگی همین است که ایشان در آنند، لا جرم این سرگرمی به زخارف دنیا و مهلکات را روز بروز زیادتر کرده و در واقع روز بروز عذاب خود را بیشتر کردند تا سرانجام به عذاب آخرت که تلخ‌تر و کشنده‌تر از هر عذاب است ملحق گشتند، و این همان استدراج در عذاب است که ایشان به کیفر تکذیب آیات خدا به آن دچار گشتند، تا روزی را که به ایشان وعده داده شده بود ملاقات کنند. </p> <p>و این یک معنای دیگری از استدراج است که آیات زیر اشاره به آن دارد: <span class="aya" rel="13_28" data-words="8-12">ألا بذکر الله تطمئن القلوب</span><span class="footnote" rel="3" title="آگاه باشید که با یاد خدا دل‌ها آرامش می‌گیرد سوره رعد آیه ۲۸">*</span> <span class="aya" rel="20_124" data-words="1-9">و من أعرض عن ذکری فإن له معیشة ضنکا</span><span class="footnote" rel="4" title="و هر که از کتاب من روی بگرداند وی را روزگاری سخت خواهد بود سوره طه آیه ۱۲۴">*</span> <span class="aya" rel="9_55" data-words="1-20">فلا تعجبک أموالهم و لا أولادهم إنما یرید الله لیعذبهم بها فی الحیاة الدنیا و تزهق أنفسهم و هم کافرون</span><span class="footnote" rel="5" title="اموال و اولادشان تو را به شگفت نیارد فقط خدا می‌خواهد بوسیله آن در زندگی دنیا عذابشان کند و جانشان به حال کفر در آید سوره توبه آیه ۵۵">*</span> و لیکن این معنا با جمله‌ <span class="aya" rel="7_183" data-words="1-3">و أملی لهم</span> که در آیه مورد بحث است سازگاری ندارد، بنا بر این، همان معنای           <code class="page" rel="8,454"/> اول متعین است. </p> <h3> <span class="title" rel="7_183">معنای <em>املاء</em> در: <span class="aya" rel="7_183" data-words="1-3">و أملی لهم</span> و فرق آن با استدراج</span> </h3> <p> <span class="aya" rel="7_183" data-words="1-6">و أملی لهم إن کیدی متین</span> <span class="phrase">کلمه <em>املاء</em> به معنای مهلت دادن است، و جمله‌ <span class="aya" rel="7_183" data-words="4-6">إن کیدی متین</span> تعلیل مطالبی است که در دو آیه سابق بود و التفاتی که از تکلم مع الغیر در <em rel="fa_7_182_5-5" data-sentence="191:146">سنستدرجهم</em> به تکلم وحده در  <em rel="fa_7_183_2-2" data-sentence="270:115">املی</em> بکار رفته برای این است که دلالت کند بر مزید عنایت بر محروم ساختن ایشان از رحمت الهی و وارد ساختنشان در مورد هلاکت.</span> </p> <p>نکته دیگر این التفات این است که املاء مهلت دادن تا مدت معین است و به همین جهت آیه شریفه در معنی نظیر آیه‌ <span class="aya" rel="42_14" data-words="12-23">و لو لا کلمة سبقت من ربک إلی أجل مسمی لقضی بینهم</span><span class="footnote" rel="1" title="سوره شوری آیه ۱۴">*</span> است و کلمه‌ای که در این آیه است همان است که در هنگام هبوط آدم به وی فرموده: <span class="aya" rel="2_36" data-words="14-22">و لکم فی الأرض مستقر و متاع إلی حین</span><span class="footnote" rel="2" title="و برای شما است در زمین قرارگاه و زندگی تا مدتی معین سوره بقره آیه ۳۶">*</span> و قضای الهی هم همین است، و قضاء مختص به خدای تعالی است و در آن کسی با او شریک نیست، به خلاف استدراج که به معنای رساندن نعمت بعد از نعمت است، و این نعمت‌های الهی به وسائطی از ملائکه و امر به انسان می‌رسد، به همین مناسبت استدراج را به صیغه متکلم مع الغیر آورد ولی در املاء و در کیدی که نتیجه استدراج و املاء است به صیغه متکلم وحده تعبیر کرد. </p> <p><code class="aya" rel="7_184"/> <span class="aya" rel="7_184" data-words="1-13">أ و لم یتفکروا ما بصاحبهم من جنة إن هو إلا نذیر مبین</span> در میان مفسرین راجع به ترکیب این کلام اختلاف شدیدی است، و آن معنایی که از سیاق کلام به ذهن تبادر می‌کند این است که جمله‌ <span class="aya" rel="7_184" data-words="1-4">أ و لم یتفکروا</span> کلام تمامی است که منظور از آن انکار و توبیخ است، و جمله‌ <span class="aya" rel="7_184" data-words="5-8">ما بصاحبهم من جنة</span> کلام دیگری است که منظور از آن تصدیق رسول خدا (ص) در ادعای نبوت است، و در عین حال اشاره به آن چیزی که مردم در باره‌اش تفکر می‌کردند دارد، گویا فرموده است: آیا تفکر نمی‌کنند در اینکه صاحبشان جن زده نیست تا حقیقت مطلب برایشان روشن شود؟ آری، او دیوانه نیست و نیست او مگر بیم‌رسانی آشکار . </p> <p>و تعبیر از رسول خدا (ص) به <em>صاحب ایشان</em> برای اشاره به ماده استدلال فکری است، زیرا رسول خدا (ص) در تمام طول زندگی مصاحب ایشان و ایشان مصاحب وی بوده‌اند، و اگر او دیوانه می‌بود در طول این مدت معلوم می‌شد، پس معلوم می‌شود     <code class="page" rel="8,455"/> او ترساننده است نه دیوانه. </p> <p>و <span class="phrase">کلمه <em rel="fa_7_184_7-7" data-sentence="5:223">جنة</em> بطوری که گفته‌اند به اصطلاح ادبی بناء نوع است، یعنی نوعی از جنون، گر چه احتمال هم دارد که مراد از آن یک فرد از جن باشد، چون مردم آن روز معتقد بودند که دیوانه کسی است که یکی از جن در بدن او حلول نموده و به زبان او تکلم کند.</span> <code class="aya" rel="7_185"/> </p><h3> <span class="title" rel="7_185"><span class="phrase">اشاره به معنای <em rel="fa_7_185_5-5" data-sentence="15:17">ملکوت</em> در عرف قرآن مجید</span></span> </h3> <p> <span class="aya" rel="7_185" data-words="1-9">أ و لم ینظروا فی ملکوت السماوات و الأرض...</span> <span class="phrase">در سابق مکرر گذشت که <em rel="fa_7_185_5-5" data-sentence="21:794">ملکوت</em> در عرف قرآن و بطوری که از آیه‌ <span class="aya" rel="36_82-83" data-words="1-16">إنما أمره إذا أراد شیئا أن یقول له کن فیکون، فسبحان الذی بیده ملکوت کل شیء</span><span class="footnote" rel="1" title="فرمان نافذ خدا (در عالم) چون اراده خلقت چیزی را کند به محض اینکه گوید موجود باش بلا فاصله موجود خواهد شد، منزه است آنکه سلطنت همه چیز بدست او است سوره یس آیه ۸۴">*</span> استفاده می‌شود عبارت است از باطن و آن طرف هر چیز که بسوی پروردگار متعال است، و نظر کردن به این طرف با یقین ملازم است، هم چنان که از آیه‌ <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span><span class="footnote" rel="2" title="بدینسان ملکوت آسمانها و زمین را به ابراهیم بنمودیم که از اهل یقین شود سوره انعام آیه ۷۵">*</span> این تلازم به خوبی استفاده می‌شود.</span> </p> <p>پس غرض از این آیه توبیخ آنان در اعراض و انصراف از وجه ملکوتی اشیاء است که چرا فراموش کردند و در آن نظر نینداختند تا برایشان روشن شود که آنچه را که رسول خدا  (ص) بسوی آن دعوتشان می‌کند حق است. </p> <p>و <span class="phrase">اینکه فرمود <span class="aya" rel="7_185" data-words="10-15">و ما خلق الله من شیء</span> عطف است بر محل سماوات، و کلمه <em rel="fa_7_185_13-14" data-sentence="119:451">من شی‌ء</em> بیان می‌کند <em>ما</em> ی موصوله را، و معنای آیه این است که: چرا در خلقت آسمانها و زمین و هر چیز دیگری از مخلوقات خدا نظر نکردند؟ و باید نظر کنند، اما نه از آن طرف که برابر اشیاء است، و نتیجه تفکر در آن علم به خواص طبیعی آنها است، بلکه از آن طرف که برابر خداست، و تفکر در آن آدمی را به این نتیجه می‌رساند که وجود این موجودات مستقل به ذات نیست، بلکه وابسته بغیر و محتاج به پروردگاری است که امر هر چیزی را او اداره می‌کند و آن پروردگار رب العالمین است.</span> </p> <p> <span class="aya" rel="7_185" data-words="16-23">و أن عسی أن یکون قد اقترب أجلهم</span> این جمله عطف است بر جمله‌ <span class="aya" rel="7_185" data-words="6-7">ملکوت السماوات...</span> چون جمله مورد بحث (بخاطر اینکه مصدر به کلمه <em>أن</em> است) در تاویل مفرد است، و تقدیر چنین است که: آیا نظر نکردند در اینکه شاید اجل‌هایشان نزدیک شده باشد، زیرا نظر کردن در همین احتمال چه بسا ایشان را از ادامه و پافشاری بر ضلالت برگرداند چون     <code class="page" rel="8,456"/> در غالب مردم چیزی که ایشان را از اشتغال به امر آخرت باز داشته و بسوی دنیا و مغرور گشتن به آن می‌کشاند مساله فراموش کردن مرگ است، مرگی که انسان نمی‌داند کارش به کجا می‌انجامد، و اما اگر التفات به آن داشته باشند، و متوجه باشند که از اجل خود بی‌اطلاع‌اند، و ممکن است که اجلشان بسیار نزدیک باشد قهرا از خواب غفلت بیدار می‌شوند، و همین یاد مرگ آنان را از پیروی هوا و هوس و آرزوهای دراز باز می‌دارد. </p> <p> <span class="aya" rel="7_185" data-words="24-27">فبأی حدیث بعده یؤمنون</span> <span class="phrase">از سیاق کلام بر می‌آید که ضمیر در <em rel="fa_7_185_25-25" data-sentence="34:580">بعده</em> به قرآن بر می‌گردد، و این جمله خبر یاس از ایمان آنان را می‌دهد و معنایش این است که: اگر به قرآن که تجلی پروردگار سبحان است‌به کلام خود بر ایشان، و با آنان به براهین و حجت‌ها و مواعظ حسنه‌ای صحبت می‌کند که عقولشان را مضطر به قبول می‌سازد، و در عین حال معجزه باهره‌ای است ایمان نیاورند بطور مسلم به هیچ چیز دیگری ایمان نخواهند آورد، خدای سبحان هم خبر داده که بر دل‌های ایشان مهر نهاده و با این حال هیچ امیدی نیست در اینکه حرف به خرجشان برود و به حق ایمان بیاورند، و لذا بعد از جمله مورد بحث فرموده: <span class="aya" rel="7_186" data-words="1-6">من یضلل الله فلا هادی له...</span>.</span> </p> <p><code class="aya" rel="7_186"/> <span class="aya" rel="7_186" data-words="1-11">من یضلل الله فلا هادی له و یذرهم فی طغیانهم یعمهون...</span> کلمه <em>عمه</em> به معنای حیرت و سرگردانی در ضلالت و یا به معنای نفهمیدن حجت است، و اگر مقابل این جمله را که عبارتست از: و کسی که او هدایتش کند دیگر گمراه کننده‌ای برای او نیست ذکر نکرد برای این بود که کلام در تعلیل آیه قبلی یعنی جمله‌ <span class="aya" rel="7_185" data-words="24-25">فبأی حدیث...</span> بود، گویا کسی پرسیده جهت اینکه به هیچ حدیث دیگری ایمان نمی‌آورند چیست در جواب فرموده: جهتش این است که خدا گمراهشان کرده و کسی که خدا گمراهش کند دیگر هدایت کننده‌ای برایش نیست. </p> <h3>گفتاری پیرامون اسماء حسنی، در چند فصل</h3> <h3><span class="phrase">1-معنای <em rel="fa_7_180_3-4" data-sentence="8:37">اسماء حسنی</em> چیست؟ و چگونه می‌توان بدان راه یافت؟</span> </h3> <p>اولین باری که ما چشم بدین جهان می‌گشاییم و از مناظر هستی می‌بینیم آنچه را که می‌بینیم نخست ادراک ما بر خود ما واقع گشته و قبل از هر چیز خود را می‌بینیم، و سپس نزدیک‌ترین امور را به خود که همان روابط ما با عالم خارج و مستدعیات قوای عامله ما در بقاء ما است، درک می‌کنیم، پس خود ما و قوای ما و اعمال متعلق به آن اولین چیزی است که درب دلهای ما را<code class="page" rel="8,457"/> می‌کوبد و به درک ما در می‌آید، لیکن ما خود را نمی‌بینیم مگر مرتبط بغیر، و همچنین قوا و افعالمان را. </p> <h3> <span class="title" rel="7_180 7_181 7_182 7_183 7_184 7_185 7_186">درک وجود خدای تعالی و فقر همه چیز به او، نخستین درک و حکم ما است</span> </h3> <p> پس می‌توان گفت که احتیاج اولین چیزی است که انسان آن را مشاهده می‌کند، و آن را در ذات خود و در هر چیزی که مرتبط به او و قوا و اعمال او است و همچنین در سراسر جهان برون از خود می‌بیند، و در همین اولین ادراک حکم می‌کند به وجود ذاتی که حوایج او را بر می‌آورد، و وجود هر چیزی منتهی به او می‌شود، و آن ذات خدای سبحان است. </p> <p>آیه شریفه‌ <span class="aya" rel="35_15" data-words="1-11">یا أیها الناس أنتم الفقراء إلی الله و الله هو الغنی</span><span class="footnote" rel="1" title="هان ای مردم!شما نیازمندان به خدایید و تنها خداوند غنی و بی‌نیاز است سوره فاطر آیه ۱۵">*</span> این ادراک و این حکم ما را تصدیق می‌کند. </p> <p>البته تاریخ نتوانسته ابتدای ظهور عقیده به ربوبیت را در میان افراد بشر پیدا کند، و لیکن تا آنجا که سیر بشر را ضبط کرده از همان قدیم‌ترین عهدها این اعتقاد را در انسان‌ها سراغ می‌دهد، حتی اقوام وحشیی که الآن در دور افتاده‌ترین نقاط آمریکا و استرالیا زندگی می‌کنند و در حقیقت نمونه‌ای از بساطت و سادگی انسانهای اولی هستند، وقتی وضع افکارشان را بررسی کنیم می‌بینیم که به وجود قوای عالیه‌ای در ما ورای طبیعت معتقدند و هر طایفه‌ای کیش خود را مستند به یکی از آن قوا می‌داند، و این در حقیقت همان قول به ربوبیت است، هر چند معتقدین به آن در تشخیص رب به خطا رفته‌اند، و لیکن اعتقاد دارند به ذاتی که امر هر چیزی به او منتهی می‌گردد، چون این اعتقاد از لوازم فطرت انسانی است، و فردی نیست که فاقد آن باشد، مگر اینکه‌بخاطر شبهه‌ای که عارضش شده و از الهام فطریش منحرف شده باشد، و مثل کسی که خود را به خوردن سم عادت داده باشد، هر چند طبیعتش به الهام خود، او را از این کار تحذیر می‌کند در حالی که او عادت خود را مستحسن می‌شمارد. </p> <p>بعد از فراغ از وجود چنین حقیقتی اینک می‌گوییم قدم دومی که در این راه پیش می‌رویم و ابتدایی‌ترین مطلبی که به آن بر می‌خوریم این است که ما در نهاد خود چنین می‌یابیم که انتهای وجود هر موجودی به این حقیقت است، و خلاصه وجود هر چیزی از او است، پس او مالک تمام موجودات است، چون می‌دانیم اگر دارای آن نباشد نمی‌تواند آن را بغیر خود افاضه کند، علاوه بر اینکه بعضی از موجودات هست که اصل حقیقتش بر اساس احتیاج است، و خودش از نقص خود خبر می‌دهد، و خدای تعالی منزه از هر حاجت و هر نقیصه‌ای است، برای اینکه او مرجع هر چیزی است در رفع حاجت و نقیصه آن چیز. </p> <p>   <code class="page" rel="8,458"/> اینجا نتیجه می‌گیریم که پس خدای تعالی هم دارای ملک-به کسر میم-است، و هم صاحب ملک-به ضم میم-یعنی همه چیز از آن او است و در زیر فرمان او است و این دارا بودنش علی الاطلاق است، پس او دارا و حکمران همه کمالاتی است که ما در عالم سراغ داریم، از قبیل حیات، قدرت، علم، شنوایی، بینایی، رزق، رحمت و عزت و امثال آن، و در نتیجه او حی، قادر، عالم، سمیع و بصیر است، چون اگر نباشد ناقص است، و حال آنکه نقص در او راه ندارد، و همچنین رازق، رحیم، عزیز، محیی، ممیت، مبدی، معید و باعث و امثال آن است، و اینکه می‌گوییم رزق، رحمت، عزت، زنده کردن، میراندن، ابداء، اعاده و برانگیختن کار او است، و او است سبوح، قدوس، علی، کبیر و متعال و امثال آن منظور ما این است که هر صفت عدمی و صفت نقصی را از او نفی کنیم. </p> <p>این طریقه ساده‌ای است که ما در اثبات اسماء و صفات برای خدای تعالی می‌پیماییم، قرآن کریم هم ما را در این طریقه تصدیق نموده و در آیات بسیاری ملک-به کسر میم و به ضم آن-را بطور مطلق برای خدای تعالی اثبات کرده، و چون حاجتی به ذکر آن آیات نیست، می‌گذریم. </p> <h3>2-حد اسماء و اوصاف خدای تعالی چیست؟ </h3> <p>از بیانی که در فصل اول گذشت روشن گردید که ما جهات نقص و حاجتی را که در اجزای عالم مشاهده می‌کنیم از خدای تعالی نفی می‌نماییم، مانند مرگ، فقر، فاقد بودن، ذلت، زبونی و جهل و امثال آن که هر یک از آنها در مقابل کمالی قرار دارند، و معلوم است که نفی این امور با در نظر داشتن اینکه اموری سلبی و عدمی هستند در حقیقت اثبات کمال مقابل آنها است، مثلا وقتی فقر را از ساحت او نفی می‌کنیم برگشت این نفی به اثبات غنی برای او است، و نفی ذلت، عجز و جهل اثبات عزت، قدرت و علم است و همچنین سایر صفات و جهات نقص. </p> <p>و اما صفات کمال که برای او اثبات می‌کنیم از قبیل حیات، قدرت، علم و امثال آن -بطوری که خواننده محترم به یاد دارد-گفتیم که اینگونه صفات را ما از راه اذعان به مالکیت او، نسبت به جمیع کمالات ثابته در دار وجود اثبات می‌کنیم، چیزی که هست این صفات در دار وجود ملازم با جهاتی از نقص و حاجت است و ما این جهات نقص و حاجت را از خدای تعالی نفی می‌کنیم. </p> <p>مثلا علم در ما آدمیان عبارت است از احاطه حضوری به معلوم از راه عکس گرفتن با ابزار بدنی از خارج، و لیکن در خدای تعالی عبارت است از احاطه حضوری، و اما اینکه از راه عکس گرفتن از خارج باشد تا محتاج باشد به دستگاه مادی بدنی و بینایی و اینکه موجود<code class="page" rel="8,459"/> خارجی قبل از علم وجود داشته باشد از آنجایی که جهت نقص است ما آن را از خدای تعالی نفی می‌کنیم، چون او منزه از جهات نقص است. </p> <h3> <span class="title" rel="7_180 7_181 7_182 7_183 7_184 7_185 7_186">محدود نبودن خداوند و اینکه صفات او عین ذات او است</span> </h3> <p> و کوتاه سخن اینکه، اصل معنای ثبوتی و وجودی علم را در باره او اثبات می‌کنیم و خصوصیت مصداق را که مؤدی به نقص و حاجت است از ساحت مقدسش سلب می‌نماییم. </p> <p>از طرفی دیگر وقتی بنا شد تمامی نقائص و حوائج را از او سلب کنیم، بر می‌خوریم به اینکه داشتن حد هم از نقائص است، برای اینکه، چیزی که محدود باشد بطور مسلم خودش خود را محدود نکرده، بلکه موجود دیگری بزرگتر از آن و مسلط بر آن بوده که برایش تعیین حد کرده، لذا همه انحاء حد و نهایت را از خدای سبحان نفی می‌کنیم، و می‌گوییم خدای تعالی در ذاتش و همچنین در صفاتش به هیچ حدی محدود نیست، قرآن کریم هم این را تایید نموده و می‌فرماید: <span class="aya" rel="13_16" data-words="48-51">و هو الواحد القهار</span><span class="footnote" rel="1" title="و او است یگانه و قهار سوره رعد آیه ۱۶">*</span> پس او وحدتی را دارا است که آن وحدت بر هر چیز دیگری قاهر است، و چون قاهر است احاطه به آن هم دارد. </p> <p>اینجا است که قدم دیگری پیش رفته حکم می‌کنیم به اینکه صفات خدای تعالی عین ذات او است، و همچنین هر یک از صفاتش عین صفت دیگر او است، و هیچ تمایزی میان آنها نیست مگر بحسب مفهوم، چرا؟ برای اینکه فکر می‌کنیم اگر علم او مثلا غیر قدرتش باشد و علم و قدرتش غیر ذاتش باشد-همانطور که در ما آدمیان اینطور است-بایستی صفاتش هر یک آن دیگری را تحدید کند و آن دیگر منتهی به آن شود، پس باز پای حد و انتهاء و تناهی به میان می‌آید، و با به میان آمدن آنها ترکیب و فقر و احتیاج به ما فوقی که تحدید کننده او باشد نیز در کار خواهد آمد، و حال آنکه در قدم‌های قبلی طی کردیم که خدای تعالی منزه از این نقائص است. </p> <p>و همین است معنای صفت احدیت او که از هیچ جهتی از جهات منقسم نمی‌شود، و نه در خارج و نه در ذهن متکثر نمی‌گردد. </p> <p>از آنچه گذشت معلوم شد اینکه بعضی‌ها گفته‌اند: برگشت معانی صفات خدای تعالی به نفی است، مثلا برگشت علم، قدرت و حیات او به عدم جهل، عدم عجز و عدم موت است و همچنین سایر صفات، برای اینکه خداوند منزه است از صفاتی که در مخلوقات او است صحیح نیست، زیرا مستلزم این است که تمامی صفات کمال را از خدای تعالی نفی کنیم، و خواننده محترم متوجه شد که راه فطری که ما قدم به قدم پیش رفتیم مخالف این حرف   <code class="page" rel="8,460"/> و ظواهر آیات کریمه قرآن هم منافی آن است. </p> <p>نظیر این گفتار در فساد گفتار کسانی است که یا صفات خدا را زائد بر ذات دانسته و یا بکلی آن را نفی کرده و گفته‌اند در خدای تعالی آثار این صفات است نه خود آنها  و همچنین اقوال دیگری که در باره صفات خدا هست، همه اینها با راه فطری که از نظر خواننده گذشت مخالفت داشته و فطرت، آنها را دفع می‌کند، و تفصیل بحث از بطلان آنها موکول به محل دیگری است. </p> <h3>3-انقسام‌هایی که برای صفات خدای تعالی هست: </h3> <p>از کیفیت و طرز سلوک فطری که گذشت بر آمد که بعضی از صفات خدا صفاتی است که معنای ثبوتی را افاده می‌کند، از قبیل علم و حیات، و اینها صفاتی هستند که مشتمل بر معنای کمالند، و بعضی دیگر آن صفاتی است که معنای سلبی را افاده می‌کند مانند سبوح و قدوس و سایر صفاتی که خدا را منزه از نقائص می‌سازد، پس از این نظر می‌توان صفات خدا را به دو دسته تقسیم کرد: یکی ثبوتیه و دیگر سلبیه. </p> <p>و نیز پاره‌ای از صفات خدا آن صفاتی است که عین ذات او است نه زائد بر ذات مانند حیات، قدرت و علم به ذات، و اینها صفاتی ذاتی‌اند، و پاره‌ای دیگر صفاتی است که تحققشان محتاج به این است که ذات قبل از تحقق آن صفات محقق فرض شود، مانند خالق و رازق بودن که صفات فعلی هستند، و اینگونه صفات زائد بر ذات و منتزع از مقام فعلند، و معنای انتزاع آنها از مقام فعل این است که مثلا بعد از آنکه نعمت‌های خدا را که متنعم به آن و غوطه‌ور در آنیم ملاحظه می‌کنیم نسبتی را که این نعمت‌ها به خدای تعالی دارد نسبت رزقی است که یک پادشاه به رعیت خود جیره می‌دهد، و این ماییم که بعد از چنین مقایسه‌ای نعمت‌های خدا را رزق می‌نامیم، و خدا را که همه این نعمت‌ها منتهی به او است رازق می‌خوانیم، و همچنین خلق، رحمت و مغفرت و سایر صفات و اسماء فعلی خدا که بر خدا اطلاق می‌شود، و خدا به آن اسماء نامیده می‌شود بدون اینکه خداوند به معانی آنها متلبس باشد، چنان که به حیات و قدرت و سایر صفات ذاتی متصف می‌شود، چون اگر خداوند حقیقتا متلبس به آنها می‌بود می‌بایستی آن صفات، صفات ذاتی خدا باشند نه خارج از ذات، پس از این نظر هم می‌توان صفات خدا را به دو دسته تقسیم کرد یکی صفات ذاتی و دیگری صفات فعلی. </p> <p>تقسیم دیگری که در صفات خدا هست، تقسیم به نفسی و اضافی است، آن صفتی که معنایش هیچ اضافه‌ای به خارج از ذات ندارد صفات نفسی است مانند حیات، و آن صفتی که<code class="page" rel="8,461"/> اضافه به خارج دارد صفت اضافی است، و این قسم دوم هم دو قسم است، زیرا بعضی از اینگونه صفات نفسی هستند و به خارج اضافه دارند، آنها را صفات نفسی ذات اضافه می‌نامیم، و بعضی دیگر صرفا اضافی‌اند مانند خالقیت و رازقیت که امثال آن را صفات اضافی محض نام می‌گذاریم. </p> <h3>4-اسماء و صفات چه نسبتی به ما دارند؟ و چه نسبتی در میان خود؟ </h3> <p>میان اسم و صفت هیچ فرقی نیست جز اینکه صفت دلالت می‌کند بر معنایی از معانی که ذات متصف به آن و متلبس به آن است، چه عین ذات باشد و چه غیر آن، و اسم دلالت می‌کند بر ذات، در آن حالی که ماخوذ به وصف است، پس حیات و علم وصفند، وحی و عالم اسم، و چون الفاظ کاری جز دلالت بر معنا و انکشاف آن را ندارند، لذا باید گفت حقیقت صفت و اسم آن چیزی است که لفظ صفت و اسم آن حقیقت را کشف می‌کند، پس حقیقت حیات و آن چیزی که لفظ حیات دلالت بر آن دارد در خدای تعالی صفتی است الهی که عین ذات او است، و حقیقت ذاتی که حیات عین او است اسم الهی است، و به این نظر حی و حیات هر دو اسم می‌شوند برای اسم و صفت، هر چند نسبت به نظریه قبلی خود اسم و خود صفتند. </p> <p>در سابق هم گفتیم که ما در سلوک فطری که بسوی اسماء داریم، از این راه متفطن به آن شدیم که کمالاتی را در عالم کون مشاهده کردیم، و از مشاهده آن یقین کردیم که خداوند نیز مسمای به آن صفات کمال هست، چون او مالک عالم است، و همه چیز را بر ما و بر همه چیز افاضه می‌کند، و نیز گفتیم که از دیدن صفات نقص و حاجت یقین کردیم که خدای تعالی منزه از آنها و متصف به مقابل آنها از صفات کمال است، و او با داشتن آن صفات کمال است که نقص‌های ما و حوایج ما را بر می‌آورد، البته در آنجا که بر می‌آورد. مثلا وقتی علم و قدرت را در عالم مشاهده می‌کنیم، همین مشاهده، ما را هدایت می‌کند به اینکه یقین کنیم که خدای سبحان نیز علم و قدرت دارد که به دیگران افاضه می‌کند، و وقتی به وجود جهل و عجز در عالم بر می‌خوریم، همین برخورد، ما را راهنمایی می‌کند بر اینکه خدای تعالی منزه از این نواقص و متصف به مقابل آنها یعنی به علم و قدرت است، که با علم و قدرت خود نقص علم و قدرت ما و حاجت ما را به علم و قدرت بر می‌آورد، و همچنین در سایر صفات. </p> <p>و از این بیان روشن گردید که وسیله ارتباط جهات خلقت و خصوصیات موجود در اشیاء با ذات متعالی پروردگار همانا صفات کریمه او است، یعنی صفات، واسطه میان ذات و مصنوعات او است، پس علم، قدرت، رزق و نعمتی که در این عالم است به ترتیب از خدای سبحان سرچشمه گرفته، بخاطر اینکه خدای سبحان متصف به صفت علم و قدرت و رازقیت و<code class="page" rel="8,462"/> منعمیت است، و جهل ما بوسیله علم او، عجز ما بوسیله قدرت او، ذلت ما بوسیله عزت او و فقر ما بوسیله غنای او برطرف گشته و گناهان بوسیله مغفرت او آمرزیده می‌شود. و اگر خواستی از یک نظر دیگر بگو: او به قهر خود ما را مقهور خود کرده و به نامحدودی خود ما را محدود ساخته، و به بی‌نهایتی خود برای ما نهایت قرار داده و به رفعت خود ما را افتاده کرده و به عزتش ذلیلمان ساخته، و به ملکش-به ضم میم-به هر چه که بخواهد در ما حکم می‌کند، و به ملکش-به کسر میم-به هر نحوی که بخواهد در ما تصرف می‌کند -دقت فرمایید-. </p> <p>این آن روشی است که ما بحسب ذوق مستفاد از فطرتی صاف اتخاذ نموده‌ایم، بنا بر این کسی که می‌خواهد از خدای تعالی بی‌نیازی را مسئلت نماید نمی‌گوید: ای خدای مذل و ای خدای کشنده مرا بی‌نیاز کن بلکه او را به اسماء غنی، عزیز و قادر و امثال آن می‌خواند، و همچنین مریضی که می‌خواهد برای شفا و بهبودیش متوجه خدا شود می‌گوید: یا شافی، یا معافی، یا رؤوف، یا رحیم بر من ترحم کن و از این مرض شفایم ده و هرگز نمی‌گوید: یا ممیت یا منتقم یا ذا البطش مرا شفا ده و... </p> <p>قرآن کریم هم در این روش و در این حکم ما را تصدیق نموده است، و او صادق‌ترین شاهد است بر صحت نظریه ما. آری، قرآن کریم همواره آیات را به آن اسمی از اسماء خدا ختم می‌کند که مناسب با مضمون آن آیه است، و همچنین حقایقی را که در آیات بیان می‌کند در آخر آن آیه با ذکر یک اسم و یا دو اسم-بحسب اقتضای مورد-آن حقایق را تعلیل می‌کند. </p> <p>و قرآن کریم در میان کتابهای آسمانیی که به ما رسیده و منسوب به وحی است تنها کتابی است که اسماء خدا را در بیان مقاصد خود استعمال می‌کند و علم به اسماء را به ما می‌آموزد. </p> <p>پس، از آنچه گذشت روشن گردید که انتساب ما به خدای تعالی بواسطه اسماء او است، و انتساب ما به اسمای او بواسطه آثاری است که از اسمای اودر اقطار عالم خود مشاهده می‌کنیم. آری، آثار جمال و جلال که در پهنای گیتی منتشر است تنها وسیله‌ای است که ما را به اسماء داله بر جلال و جمال او از قبیل حی، عالم، قادر، عزیز، عظیم و کبیر و امثال آن هدایت نموده و این اسماء ما را به سوی ذات متعالیی که قاطبه اجزای عالم در استقلال خود به او متکی است راهنمایی می‌کند. </p> <p>و این آثاری که از ناحیه اسماء خداوند در ما و عالم ما مشهود است از جهت سعه و ضیق مختلفند، و این سعه و ضیق در ازای عمومیت و خصوصیت مفاهیم آن اسماء است، مثلا<code class="page" rel="8,463"/> از موهبت علمی که نزد ما است چند موهبت دیگر یعنی گوش، چشم، خیال و تعقل و امثال آن منشعب می‌شود، آن وقت همین علم (که نسبت به مسموعات و مبصرات و معقولات و امثال آن عام است) با قدرت و حیات و غیر آن در تحت یک اسم اعمی از قبیل رازق و یا معطی و یا منعم و یا جواد قرار می‌گیرد، باز وقتی علم، قدرت، حیات، عفو و مغفرت و امثال آنها را در مجموع ملاحظه کنیم همه در تحت یک اسم اعم که همان رحمت شامله است قرار می‌گیرد. </p> <p>از اینجا معلوم می‌شود که سعه و ضیق و عمومیت و خصوصیتی که در میان اسماء هست به آن ترتیبی است که در میان آثار موجود از آن اسماء در عالم ما هست، بعضی از آثار خاص است، بعضی‌ها عام، این عام و خاص بودن آثار نیز از ناحیه عام و خاص بودن حقایقی است که آثار مذکور کشف از آن می‌کند، و کیفیت نسبت‌هایی که آن حقایق با یکدیگر دارند را نسبت‌های میان مفاهیم کشف می‌کند، پس علم نسبت به حیات اسم خاص و نسبت به شنوایی، بینایی، شهید، لطیف و خبیر بودن اسمی است عام و همچنین رازق اسم خاص است به رحمان، و نسبت به شافی، ناصر و هادی اسمی است عام و... </p> <p>بنا بر این، برای اسماء حسنی عرضی است عریض که از پایین منتهی می‌شود به یک و یا چند اسم خاصی که در پایین آن دیگر اسم خاصی نیست، و از طرف بالا شروع می‌کند به وسعت و عمومیت و بدین طریق بالای هر اسمی اسم دیگری. است از آن وسیع‌تر و عمومی‌تر تا آنکه منتهی شود به بزرگترین اسماء خدای تعالی که به تنهایی تمامی حقائق اسماء را شامل است، و حقایق مختلف همگی در تحت آن قرار دارد، و آن اسمی است که غالبا آن را <em>اسم اعظم</em> می‌نامیم. </p> <p>و معلوم است که اسم هر قدر عمومی‌تر باشد آثارش در عالم وسیع‌تر و برکات نازله از ناحیه‌اش بزرگتر و تمام است، برای اینکه گفتیم آثار، همه از اسماء است، پس عمومیت و خصوصیتی که در اسماء است بعینه در مقابلش در آثارش هست، بنا بر این، اسم اعظم آن اسمی خواهد بود که تمامی آثار منتهی به آن می‌شود، و هر امری در برابرش خاضع می‌گردد. </p> <h3>5-معنای اسم اعظم چیست؟ </h3> <p>در میان مردم شایع شده که اسم اعظم اسمی است لفظی از اسمای خدای تعالی که اگر خدا را به آن بخوانند دعا مستجاب می‌شود، و در هیچ مقصدی از تاثیر باز نمی‌ماند. و چون در میان اسماء حسنای خدا به چنین اسمی دست نیافته و در اسم جلاله (اللَّه) نیز چنین اثری ندیده‌اند معتقد شده‌اند به اینکه اسم اعظم مرکب از حروفی است که هر کس آن حروف و نحوه ترکیب آن را نمی‌داند، و اگر کسی به آن دست بیابد همه موجودات در برابرش خاضع گشته و به فرمانش در می‌آیند. <code class="page" rel="8,464"/> و به نظر اصحاب عزیمت و دعوت، اسم اعظم دارای لفظی است که به حسب طبع دلالت بر آن می‌کند نه به حسب وضع لغوی، چیزی که هست ترکیب حروف آن بحسب اختلاف حوایج و مطالب مختلف می‌شود، و برای بدست آوردن آن، طرق مخصوصی است که نخست حروف آن، به آن طرق استخراج شده و سپس آن را ترکیب نموده و با آن دعا می‌کنند، و تفصیل آن محتاج به مراجعه به آن فن است. </p> <h3> <span class="title" rel="7_180 7_181 7_182 7_183 7_184 7_185 7_186">توجیه و تفسیر روایاتی که دلالت می‌کنند بر اینکه اسم اعظم خدا اسم لفظی است</span> </h3> <p> و در بعضی روایات وارده نیز مختصر اشعاری به این معنا هست، مثل آن روایتی که می‌گوید: بسم اللَّه الرحمن الرحیم نسبت به اسم اعظم نزدیکتر است از سفیدی چشم به سیاهی آن، و آن روایتی که می‌گوید: اسم اعظم در <em>آیة الکرسی</em> و اول سوره <em>آل عمران</em>  است، و نیز روایتی که می‌گوید: حروف اسم اعظم متفرق در سوره حمد است، و امام آن حروف را می‌شناسد و هر وقت بخواهد آن را ترکیب نموده و با آن دعا می‌کند، و در نتیجه دعایش مستجاب می‌شود. </p> <p>و نیز روایتی که می‌گوید: آصف بن برخیا وزیر سلیمان با حروفی از اسم اعظم که پیشش بود دعا کرد و توانست تخت بلقیس، ملکه سبا را در مدتی کمتر از چشم بر هم زدن نزد سلیمان حاضر سازد، و آن روایتی که می‌گوید اسم اعظم مرکب از هفتاد و سه حرف است، و خداوند هفتاد و دو حرف از این حروف را در میان انبیایش تقسیم نموده، و یکی را به خود در علم غیب اختصاص داده است، و همچنین روایات دیگری که اشعار دارد بر اینکه اسم اعظم مرکب لفظی است. </p> <p>و لیکن بحث حقیقی از علت و معلول و خواص آن، همه این سخنان را رفع می‌کند، زیرا تاثیر حقیقی دائر مدار وجود اشیاء و قوت و ضعف وجود آنها و سنخیت بین مؤثر و متاثر است، و صرف اسم لفظی از نظر خصوص لفظ آن، چیزی جز مجموعه‌ای از صوت‌های شنیدنی نیست، و شنیدنی‌ها از کیفیات عرضیه‌ای هستند که اگر از جهت معنای متصورش اعتبار شود، صورتی است ذهنی که فی نفسه هیچ اثری در هیچ موجودی ندارند، و محال است که یک صوتی که ما آن را از حنجره خود خارج می‌کنیم، و یا صورت خیالیی که ما آن را در ذهن خود تصور می‌نماییم کارش بجایی برسد که به وجود خود، وجود هر چیزی را مقهور سازد، و در آنچه که ما میل داریم به دلخواه ما تصرف نموده آسمان را زمین و زمین را آسمان کند، دنیا را آخرت و آخرت را دنیا کند، و... و حال آنکه خود آن صوت معلول اراده ما است. </p> <p>و اسماء الهی-و مخصوصا اسم اعظم او-هر چند مؤثر در عالم بوده و اسباب و وسائطی برای نزول فیض از ذات خدای تعالی در این عالم مشهود بوده باشند، لیکن این تاثیرشان بخاطر<code class="page" rel="8,465"/> حقایق‌شان است، نه به الفاظشان که در فلان لغت دلالت بر فلان معنا دارد، و همچنین نه به معانیشان که از الفاظ فهمیده شده و در ذهن تصور می‌شود، بلکه معنای این تاثیر این است که خدای تعالی که پدید آورنده هر چیزی است، هر چیزی را به یکی از صفات کریمه‌اش که مناسب آن چیز است و در قالب اسمی است، ایجاد می‌کند، نه اینکه لفظ خشک و خالی اسم و یا معنای مفهوم از آن‌و یا حقیقت دیگری غیر ذات متعالی خدا چنین تاثیری داشته باشد. </p> <p>چیزی که هست خدای تعالی وعده داده که دعای دعا کننده را اجابت کند، و فرموده: <span class="aya" rel="2_186" data-words="8-12">أجیب دعوة الداع إذا دعان</span><span class="footnote" rel="1" title="اجابت می‌کنم دعای دعا کننده را وقتی مرا بخواند سوره بقره آیه ۱۸۶">*</span> و این اجابت موقوف بر دعا و طلب حقیقی و جدی است، و نیز همانطوری که در تفسیر آیه فوق گذشت موقوف بر این است که درخواست از خود خدا شود نه از دیگری. آری، کسی که دست از تمامی وسائل و اسباب برداشته و در حاجتی از حوائجش به پروردگارش متصل شود، در حقیقت متصل به حقیقت اسمی شده که مناسب با حاجتش است، در نتیجه آن اسم نیز به حقیقتش تاثیر کرده و دعای او مستجاب می‌شود، این است حقیقت دعای به اسم، و به همین جهت خصوصیت و عمومیت تاثیر بحسب حال آن اسمی است که حاجتمند به آن تمسک جسته است، پس اگر این اسم، اسم اعظم باشد تمامی اشیاء رام و به فرمان حقیقت آن شده، و دعای دعا کننده بطور مطلق و همه جا مستجاب می‌شود، بنا بر این، روایات و ادعیه این باب باید به این معنا حمل شود. </p> <p>و اینکه در روایت دارد خداوند اسمی از اسماء خود و یا چیزی از اسم اعظم خود را به پیغمبری از پیغمبران آموخته معنایش این است که راه انقطاع وی را بسوی خود به وی آموخته، و اینطور یاد داده که اسمی از اسماء خود را در دعا و مسئلت او به زبانش جاری ساخته است، پس اگر واقعا آن پیغمبر دعا و الفاظی داشته و الفاظش معنایی را می‌رسانده، باز هم تاثیر آن دعا از این باب است که الفاظ و معانی وسائل و اسبابی هستند که حقایق را به نحوی حفظ می‌کنند-دقت فرمایید-. </p> <p>خواننده محترم باید متوجه باشد که چه بسا اسم خاص اطلاق شود بر چیزی که جز خدای سبحان کسی به آن چیز مسمی نمی‌شود هم چنان که گفته‌اند در دو اسم <em>اللَّه</em> و  <em>رحمان</em> چنین است، اما لفظ جلاله آن اسمی نیست که ما در این بحث در پیرامون آن بحث می‌کنیم، چون این لفظ، علم است برای خدا و مخصوص او، و اما لفظ <em>رحمان</em> قبلا از نظر خوانندگان گذشت که معنای آن مشترک میان خدای تعالی و غیر او است برای اینکه گفتیم   <code class="page" rel="8,466"/> رحمان از اسماء حسنی است، البته این از نظر بحث تفسیری است، و اما از نظر بحث فقهی از مبحث ما خارج است. </p> <h3>6-شماره اسماء حسنی: </h3> <p>در آیات کریمه قرآن دلیلی که دلالت بر عدد اسماء حسنی کند و آن را محدود سازد وجود ندارد، بلکه از ظاهر آیه‌ <span class="aya" rel="20_8" data-words="1-8">الله لا إله إلا هو له الأسماء الحسنی</span><span class="footnote" rel="1" title="اللَّه که جز او معبودی نیست، برای او است اسماء حسنی سوره طه آیه ۸">*</span> و آیه‌ <span class="aya" rel="7_180" data-words="1-6">و لله الأسماء الحسنی فادعوه بها</span><span class="footnote" rel="2" title="سوره اعراف آیه ۱۸۰">*</span> و جمله‌ <span class="aya" rel="59_24" data-words="6-15">له الأسماء الحسنی یسبح له ما فی السماوات و الأرض</span><span class="footnote" rel="3" title="او راست اسماء حسنی، تسبیح می‌کند او را آنچه که در آسمانها و زمین است سوره حشر آیه ۲۴">*</span> و امثال آن بر می‌آید که هر اسمی در عالم که از جهت معنا احسن اسماء بوده باشد آن اسم از آن خداست، پس نمی‌توان اسماء حسنی را شمرد و به عدد معینی محدود کرد. </p> <p>ولی آن مقداری که در خود قرآن آمده <em>صد و بیست و هفت</em> اسم است:  (الف) -اله، احد، اول، آخر، اعلی، اکرم، اعلم، ارحم الراحمین، احکم الحاکمین، احسن الخالقین، اهل التقوی، اهل المغفرة، اقرب، ابقی. </p> <p> (ب) -باری، باطن، بدیع، بر، بصیر. </p> <p> (ت) -تواب. </p> <p> (ج) -جبار، جامع. </p> <p> (ح) -حکیم، حلیم، حی، حق، حمید، حسیب، حفیظ، حفی. </p> <p> (خ) -خبیر، خالق، خلاق، خیر، خیر الماکرین، خیر الرازقین، خیر الفاصلین، خیر الحاکمین، خیر الفاتحین، خیر الغافرین، خیر الوارثین، خیر الراحمین، خیر المنزلین. </p> <p> (ذ) -ذو العرش، ذو الطول، ذو انتقام، ذو الفضل العظیم، ذو الرحمة، ذو القوة، ذو الجلال و الاکرام، ذو المعارج. </p> <p> (ر) -رحمان، رحیم، رؤوف، رب، رفیع الدرجات، رزاق، رقیب. </p> <p> (س) -سمیع، سلام، سریع الحساب، سریع العقاب. </p> <p> (ش) -شهید، شاکر، شکور، شدید العقاب، شدید المحال. </p> <p> (ص) -صمد. </p> <p> (ظ) -ظاهر. </p> <p> (ع) -علیم، عزیز، عفو، علی، عظیم، علام الغیوب، عالم الغیب و الشهادة. </p> <p>       <code class="page" rel="8,467"/> (غ) -غنی، غفور، غالب، غافر الذنب، غفار. </p> <p> (ف) -فالق الاصباح، فالق الحب و النوی، فاطر، فتاح. </p> <p> (ق) -قوی، قدوس، قیوم، قاهر، قهار، قریب، قادر، قدیر، قابل التوب، القائم علی کل نفس بما کسبت. </p> <p> (ک) -کبیر، کریم، کافی. </p> <p> (ل) -لطیف. </p> <p> (م) -ملک، مؤمن، مهیمن، متکبر، مصور، مجید، مجیب، مبین، مولی، محیط، مقیت، متعال، محیی، متین، مقتدر، مستعان، مبدی، مالک الملک. </p> <p> (ن) -نصیر، نور. </p> <p> (و) -وهاب، واحد، ولی، والی، واسع، وکیل، ودود. </p> <p> (ه) -هادی. </p> <p>در سابق هم گذشت که ظاهر جمله‌ <span class="aya" rel="7_180" data-words="1-4">و لله الأسماء الحسنی</span> و همچنین جمله‌ <span class="aya" rel="7_180" data-words="2-4">لله الأسماء الحسنی</span> این است که معانی این اسماء را خدای تعالی به نحو اصالت داراست، و دیگران به تبع او دارا هستند، پس مالک حقیقی این اسماء خداست، و دیگران چیزی از آن را مالک نیستند مگر آنچه را که خداوند به ایشان تملیک کرده باشد، که بعد از تملیک هم باز مالک است و از ملکش بیرون نرفته، پس حقیقت علم-مثلا-از آن خدا است، و غیر از او کسی چیزی از این حقیقت را مالک نیست مگر آنچه را که او به ایشان بخشیده باشد که باز مالک حقیقی همان مقدار هم خدا است، چون بعد از تملیک از ملک و سلطنتش بیرون نرفته است. </p> <p>و از جمله ادله بر این معنا، یعنی بر اینکه اسماء و اوصافی که هم بر خدا اطلاق می‌شود و هم بر غیر او مشترک معنوی هستند، اسمایی است که به صیغه افعل التفضیل (یعنی بر وزن افعل) وارد شده است، مانند: اعلی و اکرم، زیرا صیغه افعل التفضیل به ظاهرش دلالت دارد بر اینکه مفضل علیه و مفضل هر دو در اصل معنی شریکند، و همچنین اسمایی که به نحو اضافه وارد شده مانند) خیر الحاکمین بهترین حکم کنندگان) و خیر الرازقین، و احسن الخالقین، زیرا اینگونه اسماء نیز ظهور در اشتراک دارند. </p> <h3>7-آیا اسماء خدا توقیفی است؟ </h3> <p><span class="phrase">از آنچه گذشت روشن گردید که در قرآن هیچ دلیلی بر توقیفی بودن اسماء خدای تعالی وجود ندارد بلکه دلیل بر عدم آن هست، آیه شریفه <span class="aya" rel="7_180" data-words="1-12">و لله الأسماء الحسنی فادعوه بها و ذروا الذین یلحدون فی أسمائه...</span> که بعضی با آن بر توقیفی بودن اسماء خدا استدلال کرده‌اند، استدلالشان وقتی صحیح است که <em>الف لام</em> در<code class="page" rel="8,468"/> <em rel="fa_7_180_3-3" data-sentence="386:228">الاسماء</em> برای عهد باشد، و مراد از الحاد در اسماء تعدی از اسماء معین خدا و اضافه کردن اسمایی که از طریق نقل نرسیده، بوده باشد، و لیکن هم عهد بودن <em>الف لام</em> و هم به معنای تعدی بودن الحاد مورد نظر و اشکالی است که در سابق بیانش گذشت.</span> </p> <p>و اما روایات بسیاری که از طرق شیعه و سنی وارد شده که پیغمبر اکرم فرمود: برای خدا نود و نه، یعنی صد منهای یک اسم است، هر کس آنها را بشمارد داخل بهشت می‌شود و همچنین روایات دیگری که قریب به این مضمون است هیچ یک دلالت بر توقیف ندارد، البته همانطوری که گفتیم این از نظر بحث تفسیری است، نه بحث فقهی، ممکن است از نظر بحث فقهی و احتیاط در دین جایز نباشد انسان از پیش خود برای خدا اسم بگذارد، زیرا احتیاط اقتضا دارد که در اسم بردن از خدا به همان اسمایی اکتفاء شود که از طریق نقل رسیده باشد، همه این حرفها راجع به اسم گذاردن است، و اما صرف اطلاق، بدون اینکه پای اسم‌گذاری در میان بیاید البته اشکالی نداشته و امر در آن آسان است. </p> <h3>بحث روایتی‌ <span class="title" rel="7_180 7_181 7_182 7_183 7_184 7_185 7_186">روایاتی که می‌گویند برای خدا نود و نه اسم است... </span> </h3> <p> در کتاب توحید به سند خود از حضرت رضا از پدران بزرگوارش از علی (ع) روایت کرده که فرمود: برای خدا نود و نه اسم است که هر کس خدا را با آنها بخواند دعایش مستجاب می‌شود و هر کس آنها را بشمارد داخل بهشت می‌گردد<span class="footnote" rel="1" title="توحید ص ۱۹۵ ط تهران">*</span>. </p> <p>مؤلف: نظیر این روایت بزودی از طرق ائمه اهل بیت از رسول خدا (ص) خواهد آمد، و مراد از اینکه فرمود: هر کس آنها را بشمارد داخل بهشت می‌گردد ایمان به این است که خدای تعالی متصف به جمیع آن صفاتی است که این اسماء دلالت بر آنها دارند، بطوری که درباره اتصاف خداوند به یکی از آنها بی‌ایمان نباشد. </p> <p>و در الدر المنثور است که بخاری، مسلم، احمد، ترمذی، نسایی، ابن ماجه، ابن خزیمه، ابو عوانه، ابن جریر، ابن ابی حاتم، ابن حیان، طبرانی و ابو عبد اللَّه بن منده در کتاب  <em>توحید</em> و ابن مردویه، ابو نعیم و بیهقی در کتاب <em>اسماء و صفات</em> همگی از ابی هریره روایت کرده‌اند که گفت: رسول خدا (ص) فرمود: برای خدا نود و نه اسم، یعنی صد منهای یک اسم است که هر کس آنها را بشمارد داخل بهشت می‌شود. آری، خدا تک است و   <code class="page" rel="8,469"/> تک را دوست می‌دارد<span class="footnote" rel="1" title="الدر المنثور ج ۳ ص ۱۴۷">*</span>. </p> <p>مؤلف: صاحب الدر المنثور این روایت را از ابی نعیم و ابن مردویه از ابی هریره نیز روایت کرده، و عبارت آن چنین است: رسول خدا (ص) فرمود: برای خدا صد اسم منهای یک اسم است، هر کس خدا را به آن اسماء بخواند خداوند دعایش را مستجاب می‌کند<span class="footnote" rel="2" title="الدر المنثور ج ۳ ص ۱۴۸">*</span>. و نیز از دارقطنی در کتاب <em>غرائب</em> از ابی هریره روایت کرده و عبارت آن چنین است که رسول خدا (ص) فرمود: خدای تعالی فرموده: برای من نود و نه اسم است هر کس آنها را بشمارد داخل بهشت می‌شود<span class="footnote" rel="3" title="کافی ج ۱ ص ۱۱۲ ح ۱">*</span>. </p> <p>و در الدر المنثور است که این روایت را ابی نعیم و ابن مردویه از ابن عباس و ابن عمر نیز نقل کرده و گفته‌اند که رسول خدا (ص) فرمود: برای خدا نود و نه، یعنی صد منهای یک اسم است که هر کس آنها را بشمارد داخل بهشت می‌شود<span class="footnote" rel="4" title="تفسیر عیاشی ج ۲ ص ۴۲ ح ۱۲۰ و ۱۲۱">*</span>. </p> <p>مؤلف: و نیز همین روایت را از ابی نعیم از ابن عباس و ابن عمر به این عبارت روایت کرده که رسول خدا (ص) فرمود: برای خدا نود و نه اسم است که هر کس آنها را بشمارد داخل بهشت می‌شود، و این اسماء در قرآن کریم است<span class="footnote" rel="5" title="الدر المنثور ج ۳ ص ۱۴۹">*</span>. </p> <p>مؤلف: این روایت معارض است با روایاتی که در باره شمردن اسماء خدا بعدا نقل می‌شود، زیرا همه آن روایات مشتمل است بر اسمایی که عین الفاظ آنها در قرآن نیست، مگر اینکه بگوییم مقصود این روایت این است که معانی آن اسماء در قرآن است. </p> <p>و در کتاب توحید به سند خود از امام صادق از پدران بزرگوارش از علی (ع) روایت کرده که فرمود: رسول خدا (ص) فرمودند: برای خدای تبارک و تعالی نود و نه اسم، یعنی صد منهای یک اسم است که هر کس آنها را بشمارد داخل بهشت می‌شود، و آن اسماء عبارتند از: اللَّه، اله، واحد، احد، صمد، اول، آخر، سمیع، بصیر، قدیر، قاهر، علی، اعلی، باقی، بدیع، باری، اکرم، ظاهر، باطن، حی، حکیم، علیم، حلیم، حفیظ، حق، حسیب، حمید، حفی، رب، رحمان، رحیم، ذاری، رازق، رقیب، رؤوف، رائی، سلام، مؤمن، مهیمن، عزیز، جبار، متکبر، سید، سبوح، شهید، صادق، صانع، ظاهر، عدل، عفو، غفور، غنی، غیاث، فاطر، فرد، فتاح، فالق، قدیم، ملک، قدوس، قوی، قریب، قیوم، قابض، باسط، قاضی الحاجات، مجید، مولی، منان، محیط، مبین، مغیث، مصور، کریم، کبیر، کافی،     <code class="page" rel="8,470"/> کاشف الضر، وتر، نور، وهاب، ناصر، واسع، ودود، هادی، وفی، وکیل، وارث، بر، باعث، تواب، جلیل، جواد، خبیر، خالق، خیر الناصرین، دیان، شکور، عظیم، لطیف، شافی<span class="footnote" rel="1" title="توحید ص ۱۹۴">*</span>. </p> <p>و در الدر المنثور است که ترمذی و ابن المنذر و ابن حبان و ابن منده و طبرانی و حاکم و ابن مردویه و بیهقی همگی از ابی هریره روایت کرده‌اند که گفت: رسول خدا  (ص) فرمود: برای خدا نود و نه اسم یعنی صد منهای یک اسم است که هر کس آنها را بشمارد داخل بهشت می‌گردد، او تک است و تک را دوست می‌دارد و آن اسماء عبارتند از: اللَّه الذی لا اله الا هو، رحمان، رحیم، ملک، قدوس، سلام، مؤمن، مهیمن، عزیز، جبار، متکبر، خالق، باری، مصور، غفار، قهار، وهاب، رازق، فتاح، علیم، قابض، باسط، خافض، رافع، معز، مذل، سمیع، بصیر، حکم، عدل، لطیف، خبیر، حلیم، عظیم، غفور، شکور، علی، کبیر، حفیظ، مقیت، حسیب، جلیل، کریم، رقیب، مجیب، واسع، حکیم، ودود، مجید، باعث، شهید، حق، وکیل، قوی، متین، ولی، حمید، محصی، مبدی، معید، محیی، ممیت، حی، قیوم، واجد، ماجد، واحد، احد، صمد، قادر، مقتدر، مقدم، مؤخر، اول، آخر، ظاهر، باطن، بر، تواب، منتقم، عفو، رؤوف، مالک الملک، ذو الجلال و الاکرام، والی، متعال، مقسط، جامع، غنی، مغنی، مانع، ضار، نافع، نور، هادی، بدیع، باقی، وارث، رشید، صبور<span class="footnote" rel="2" title="در کتاب توحید چنین آمده: و اسماء سه‌گانه ارکانی و حجاب‌هایی است برای آن یک اسم">*</span>. </p> <p>و نیز در همان کتاب است که ابن ابی الدنیا در کتاب دعا و هر دو طبرانی و ابو الشیخ و حاکم و ابن مردویه و ابو نعیم و بیهقی از ابی هریره روایت کرده‌اند که گفت: رسول خدا  (ص) فرمود: برای خدا نود و نه اسم است که هر که آنها را بشمارد داخل بهشت می‌شود، از خدا به این اسماء درخواست کن: اللَّه، رحمان، رحیم، اله، رب، ملک، قدوس، سلام، مؤمن، مهیمن، عزیز، جبار، متکبر، خالق، باری، مصور، حکیم، علیم، سمیع، بصیر، حی، قیوم، واسع، لطیف، خبیر، حنان، منان، بدیع، غفور، ودود، شکور، مجید، مبدی، معید، نور، بادی-و در نقلی به جای بادی لفظ قائم آمده-اول، آخر، ظاهر، باطن، عفو، غفار، وهاب، فرد-و در نقلی به جای فرد، قادر آمده-احد، صمد، وکیل، کافی، باقی، مغیث، دائم، متعال، ذو الجلال و الاکرام، مولی، نصیر، حق، مبین، وارث، منیر، باعث، قدیر-و در نقلی به جای قدیر مجیب آمده-محیی، ممیت، حمید-و در نقلی جمیل-صادق، حفیظ، محیط، کبیر، قریب، رقیب، فتاح، تواب، قدیم، وتر، فاطر، رزاق، علام، علی، عظیم، غنی، ملیک، مقتدر، اکرم،     <code class="page" rel="8,471"/> رؤوف، مدبر، مالک، قاهر، هادی، شاکر، کریم، رفیع، شهید، واحد، ذو الطول، ذا المعارج، ذو الفضل، خلاق، کفیل، جلیل<span class="footnote" rel="1" title="الدر المنثور ج ۳ ص ۱۴۸">*</span>. </p> <p>مؤلف: ذکر لفظ جلاله (اللَّه) در این چند روایت که اسمای خدا را می‌شمردند خارج از عدد نود و نه بود، و تنها به منظور شمردن اسمای آن آمده بود. </p> <p>و نیز در همان کتاب است که ابو نعیم از محمد بن جعفر روایت کرده که گفت من از پدرم جعفر بن محمد الصادق پرسیدم‌آن نود و نه اسمی که هر کس آنها را بشمار داخل بهشت می‌شود کدام است؟ گفت: اسمایی است که در قرآن آمده، در سوره حمد پنج عدد آنها است و آن یا اللَّه، یا رب، یا رحمان، یا رحیم، و یا مالک است، و در سوره بقره سی و سه عدد آمده و آن یا محیط، یا قدیر، یا علیم، یا حکیم، یا علی، یا عظیم، یا تواب، یا بصیر، یا ولی، یا واسع، یا کافی، یا رؤوف، یا بدیع، یا شاکر، یا واحد، یا سمیع، یا قابض، یا باسط، یا حی، یا قیوم، یا غنی، یا حمید، یا غفور، یا حلیم، یا اله، یا قریب، یا مجیب، یا عزیز، یا نصیر، یا قوی، یا شدید، یا سریع، یا خبیر است. </p> <p>و در سوره آل عمران: یا وهاب، یا قائم، یا صادق، یا باعث، یا منعم، یا متفضل  آمده است. </p> <p>و در سوره نساء: یا رقیب، یا حسیب، یا شهید، یا مقیت، یا وکیل، یا علی، یا کبیر  آمده است. </p> <p>و در سوره انعام: یا فاطر، یا قاهر، یا لطیف، یا برهان آمده. و در سوره اعراف: <em>یا محیی، یا ممیت</em> آمده. و در سوره انفال: یا نعم المولی، یا نعم النصیر آمده. و در سوره هود:  یا حفیظ، یا مجید، یا ودود، یا فعالا لما یرید آمده. و در سوره رعد: یا کبیر، یا متعال ، و در سوره ابراهیم: <em>یا منان، یا وارث</em> ، و در سوره حجر: <em>یا خلاق</em> آمده است. </p> <p>و در سوره مریم: <em>یا فرد</em> و در سوره طه: <em>یا غفار</em> و در سوره قد افلح: <em>یا کریم</em> و در سوره نور: <em>یا حق، یا مبین</em> و در سوره فرقان: <em>یا هادی</em> و در سوره سبأ: <em>یا فتاح</em> و در سوره زمر: <em>یا عالم</em> و در سوره غافر: یا غافر، یا قابل التوب، یا ذا الطول، یا رفیع و در سوره ذاریات: یا رزاق، یا ذا القوة، یا متین <em>و در سوره طور: </em> یا بر آمده. </p> <p>و در سوره اقترب: یا ملیک، یا مقتدر <em>و در سوره رحمن: </em> یا ذو الجلال و الاکرام، یا رب المشرقین، یا رب المغربین، یا باقی، یا محسن <em>و در سوره حدید: </em> یا اول، یا آخر، یا   <code class="page" rel="8,472"/> ظاهر، یا باطن <em>و در سوره حشر: </em> یا ملیک، یا قدوس، یا سلام، یا مؤمن، یا مهیمن، یا عزیز، یا جبار، یا متکبر، یا خالق، یا باری، یا مصور <em>و در سوره بروج: </em> یا مبدی، یا معید <em>و در سوره فجر: </em> یا وتر و در سوره اخلاص: <em>یا احد، یا صمد</em> آمده است<span class="footnote" rel="1" title="الدر المنثور ج ۳ ص ۱۴۸">*</span>. </p> <h3> <span class="title" rel="7_180 7_181 7_182 7_183 7_184 7_185 7_186">آنچه در مورد این روایات باید گفت</span> </h3> <p> مؤلف: این روایت خالی از تشویش نیست، برای اینکه لفظ جلاله را نیز داخل در اسماء نود و نه‌گانه کرده و حال آنکه جزء آنها نیست. علاوه، بعضی از اسماء را نظیر <em>کبیر</em>  تکرار کرده است. دیگر اینکه در اول، اسماء وارده در قرآن را نود و نه عدد شمرده و لیکن وقتی آنها را تفصیل داد صد و ده عدد شمرد، از همه اینها گذشته موارد دیگری برای مناقشه در آن هست، و آن چند مورد است که اسمایی را از یک سوره دانسته، و حال آنکه در آن سوره نیست مانند اسم <em>فرد</em> در سوره مریم و اسم <em>برهان</em> در سوره انعام و همچنین مواردی دیگر. </p> <p>از این چند روایتی که ما از روایات شماره اسمای خدا به آن دست یافتیم بخوبی بر می‌آید که روایات مذکور دلالت ندارد بر اینکه اسمای خدا منحصر در آن مقدار است که روایات شمرده است، علاوه بر اینکه اسمای وارده در خود این روایات با هم تطبیق نمی‌کند، و پاره‌ای از اسماء که در قرآن به عنوان اسم آمده در این روایات ذکر نشده و پاره‌ای دیگر را که در قرآن به این عنوان وجود ندارد ذکر شده است، بلکه تنها چیزی که این روایات دلالت بر آن دارند این است که از اسمای خدا نود و نه اسم است که از خواص آن این است که هر کس خدا را به آنها بخواند دعایش مستجاب می‌شود، و هر کس آنها را بشمارد داخل بهشت می‌شود. </p> <p>علاوه بر این، در این میان روایات دیگری نیز هست که دلالت دارد بر اینکه اسمای خدا بیشتر از نود و نه عدد است-و به زودی بعضی از آن روایات خواهد آمد-و در ادعیه ماثوره از رسول خدا (ص) و ائمه اهل بیت (ع) اسماء بسیار زیادی غیر آنچه که در قرآن است دیده می‌شود که نوعا در روایات شماره اسماء ذکر نشده است. </p> <h3> <span class="title" rel="7_180 7_181 7_182 7_183 7_184 7_185 7_186">شرح و تفسیر روایتی از امام صادق (علیه السلام) در باره اسماء حسنای خدای تعالی</span> </h3> <p> در کافی به سند خود از ابی عبد اللَّه (ع) روایت کرده که فرمود: خدای تعالی اسمی را آفرید که با حروف تلفظ کردنی نیست، و به لفظی ادا کردنی نیست، و شخصیت جسدی و کالبدی ندارد و به تشبیهی وصف کردنی نیست، و به رنگی رنگرزی نشده، اقطار از آن منفی و نواحی و حدود از آن دور است، و حس هر متوهم از درک آن محجوب، و مستتری است غیر مستور. </p> <p>آن گاه این اسم را کلمه تامه‌ای قرار داد و بر چهار جزء با هم ترکیبش کرد بطوری که   <code class="page" rel="8,473"/> هیچ یک از آن چهار جزء جلوتر از بقیه نیست، سپس از این اسم سه اسم دیگر ظاهر کرد، چون خلائق به آنها احتیاج داشتند، و یک اسم دیگر را هم چنان در پرده گذاشت، و اسم مکنون و مخزونی که معروف است همان اسم است، پس این است آن اسمایی که ظاهر شد<span class="footnote" rel="1" title="این روایت در توحید مفضل چنین آمده و اسم مکنونی که معروف است همان اسمی است که مخزون به این اسماء سه‌گانه است که ظاهر شده‌اند، پس ظاهر عبارت است از اللَّه‌وتبارک و سبحان، و برای هر یک از این اسماء سه‌گانه چهار رکن است">*</span>، پس ظاهر عبارت است از <em>اللَّه</em> ، <em>تبارک</em> و <em>تعالی</em> ، خدای سبحان مسخر کرد برای هر یک از این اسماء سه‌گانه چهار رکن را، در نتیجه مجموع ارکان دوازده شد، آن گاه برای هر رکن سی اسم خلق کرد که فعلی منسوب به آن اسماء است و آن اسماء عبارتند از: رحمان، رحیم، ملک، قدوس، خالق، باری، مصور، حی، قیوم، لا تاخذه سنة و لا نوم، علیم، خبیر، سمیع، بصیر، حکیم، عزیز، جبار، متکبر، علی، عظیم، مقتدر، قادر، سلام، مؤمن، مهیمن، باری، منشئ، بدیع، رفیع، جلیل، کریم، محیی، ممیت، باعث، وارث. </p> <p>این اسماء با تتمه اسمای حسنی که بر سیصد و شصت اسم بالغ می‌شود، نسبتی است برای اسمای سه‌گانه، و اسمای سه‌گانه ارکان و حجاب‌هایی است برای آن اسم واحدی<span class="footnote" rel="2" title="بصائر الدرجات ص ۲۰۸ ح ۳، باب ۱۳، جزء ۴">*</span> که با این سه اسم مکنون و مخزون شد، این است معنای کلام خدای عز و جل که می‌فرماید: <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span><span class="footnote" rel="3" title="کافی ج ۱ ص ۴۱۴ ح ۱۳">*</span>. </p> <p>مؤلف: اوصافی که در این روایت برای اسماء ذکر کرده و فرموده: خدای تعالی اسمی را آفرید به حروفی که تلفظ کردنی نیست... صریح است در اینکه منظور از <em>اسم</em> ، لفظ نیست و معنایی هم که لفظ دلالت بر آن کند نیست، خلاصه از باب مفهوم ذهنی که لفظ دلالت بر آن کند نیست، برای اینکه لفظ و یا مفهوم ذهنی که لفظ دلالت بر آن می‌کند چیزی نیست که متصف به اوصاف مذکور در روایت بشود، و این بسیار روشن است، ما بقی فقرات هم با لفظ بودن و یا مفهوم ذهنی بودن آن نمی‌سازد. </p> <p>پس ناگزیر منظور از اسم جز مصداقی که اگر لفظی در کار می‌بود مطابق آن لفظ بود چیز دیگری نمی‌تواند باشد، و معلوم است که اسم به این معنی و مخصوصا از نظر اینکه فرمود: به سه اسم: اللَّه، تبارک و تعالی تجزیه گردید جز ذات متعالی او و یا لا اقل چیزی که قطعا قائم به ذات و غیر خارج از ذات است نخواهد بود. </p> <p>       <code class="page" rel="8,474"/> پس نسبت آفریدن به این اسم دادن در آنجا که فرمود: خدای تعالی اسمی را آفرید  خود کاشف از این است که مراد از آفریدن نیز آن معنای متعارف از این کلمه نیست، بلکه منظور از آن ظهور ذات متعالی است بنحوی که منشا بروز اسمی از اسماء می‌شود، اینجاست که روایت بر بیان گذشته ما منطبق می‌شود، و آن این بود که گفتیم در بین اسماء خدا ترتب است یعنی بعضی واسطه ثبوت دیگری و آن دیگر مترتب بر وجود آن بعض است، تا اینکه سلسله مترتبه منتهی به اسمی شود که تعین آن عین عدم تعین آن است، و مقید بودن ذات متعالی به آن، عین اطلاق و عدم تقید او است. </p> <p>و اینکه فرمود: پس ظاهر عبارت است از: اللَّه، تبارک و تعالی اشاره است به جهات عامه‌ای که تمامی جهات خاصه از کمال به آنها منتهی می‌گردد، و خلق از تمامی جهات به آنها محتاجند، و آنها سه هستند، یکی آن اسمی است که لفظ جلاله <em>اللَّه</em> دلالت بر آن داشته و آن جهت استجماع ذات نسبت به همه کمالات است، و یکی دیگر آن اسمی است که لفظ  <em>تبارک</em> دلالت بر آن می‌کند، و آن جهت ثبوت کمالات و منشئیت خیرات و برکات است، سوم آن اسمی است که لفظ تعالی حاکی از آن است و آن جهت نداشتن نقائص و ارتفاع حاجات است. </p> <p>و اینکه فرمود: فعلی منسوب به آن اسماء است اشاره است به همان مطلبی که ما در سابق گفتیم و آن ناشی شدن اسمی از اسم دیگر است. و اینکه فرمود: که بر سیصد و شصت اسم... ، صریح است در اینکه اسماء خدا منحصر در نود و نه عدد نیست. </p> <p>و اینکه-بنا به نقل توحید-فرمود: و اسماء سه‌گانه ارکان و حجاب‌هایی است برای آن یک اسم سرش این است که اسم مکنون مخزون از آنجایی که اسم است، تعین و ظهوری است از ذات متعالی، و از جهت اینکه بحسب ذات و از ناحیه خودش مکنون و غیر ظاهر است، ظهورش عین عدم ظهور و تعینش عین عدم تعین خواهد بود، و این همان تعبیریست که گاه گاهی خود ما می‌کنیم و می‌گوییم: خدای تعالی محدود به حدی نیست حتی به این حد عدمی، و هیچ وصف و صفتی محیط به او نیست حتی این وصف سلبی و همه این مطالبی که ما در باره او می‌گوییم توصیفی است از ما، و خدای تعالی عظیم‌تر و بزرگتر از آن است. </p> <p>و لازمه این حرف این است که اسم جلاله که کاشف از ذات مستجمع جمیع صفات کمال است اسمی از اسماء ذات باشد نه خود ذات، و نه آن اسم مکنون و مخزون، و همچنین اسم <em>تبارک</em> و <em>تعالی</em> که با اسم جلاله سه اسم هستند که البته با هم حجاب اسم مکنونند، بی اینکه یکی از دیگری جلوتر باشد، و این سه حجاب و اسم مکنون که با هر سه این اسماء محجوب شده<code class="page" rel="8,475"/> غیر ذاتند و اما ذات باری تعالی، نه اشاره‌ای به او منتهی می‌شود و نه عبارتی می‌تواند او را حکایت کند، زیرا هر عبارتی که بخواهد از او حکایت کند و هر ایمایی که بخواهد بسوی او اشاره کند خود اسمی از اسماء است و به آن نحوی که هست محدود است، و ذات متعالی اجل از محدودیت است. </p> <p>و <span class="phrase">اینکه فرمود: این است معنای کلام خدای عز و جل که فرمود: <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span> وجه استفاده فرمایشاتش از آیه شریفه این است که ضمیر در کلمه <em rel="fa_7_180_2-2" data-sentence="232:529">فله</em> به کلمه <em>ایا</em> بر می‌گردد و این کلمه اسم شرط و از کنایاتی است که معنایش تعین ندارد و تعینش همان نداشتن تعین است، و معلوم است که از اللَّه و رحمان که در آیه شریفه است مصداق لفظ آن دو است نه خود آنها، و گر نه می‌فرمود: ادعوا باللَّه دعا کنید به خدا یا به رحمان <em>و لیکن فرمود: </em> بخوانید خدای را... پس مدلول آیه این می‌شود که اسماء منسوب به خدا همه و همه قائم به مقامی هستند که هیچ خبری از آن مقام در دست نیست، و هیچ اشاره و نشانه‌ای از آن نمی‌توان داد مگر همین که خبری از آن در دست نیست، و اشاره‌ای به آن واقع نمی‌شود.</span> </p> <p>در این روایت <em>تبارک</em> و <em>تعالی</em> و همچنین‌ <span class="aya" rel="2_255" data-words="8-13">لا تأخذه سنة و لا نوم</span> را از اسماء خدا شمرده، و این از نظر ادبی صحیح نیست، و حتما مقصود از اسم را صرف دلالت بر ذات گرفته البته ذات در حالی که ماخوذ با صفتی از صفاتش است و مقصود امام از اسم مصطلح اهل ادب نبوده. و این روایت از روایات برجسته‌ای است که متعرض مساله‌ای شده که بسیار از افق افکار عامه و فهم‌های متعارف بالاتر و دورتر است، و لذا ما نیز در شرح آن به اشاراتی اکتفاء کردیم و گر نه روشن کردن کامل آن محتاج به بحث مبسوطی است که از حوصله مقام ما بیرون است. چیزی که هست اساس آن جز بر همان بحث سابق که ما در تحت عنوان اسماء و صفات چه نسبتی به ما و در میان خود دارند گذراندیم نیست و مبنای زائدی ندارد، و بر شما خواننده محترم است که کمال دقت را در آن بحث بکار برید تا آنکه مساله آن طور که باید برایتان روشن گردد و توفیق آن با خدا است. </p> <p>و در کتاب بصائر به سند خود از امام باقر (ع) روایت کرده که فرمود: اسم اعظم مرکب از هفتاد و سه حرف است، و آصف از همه آنها تنها یکی را می‌دانست، و همان یکی را به کار برد و در یک چشم بر هم زدن فاصله سرزمین خود و کشور سبا را در هم نوردید و تخت بلقیس را بدست گرفته نزد سلیمان حاضر کرد و دوباره زمین بحال خود برگشت، ولی در<code class="page" rel="8,476"/> نزد ما از آن هفتاد و سه حرف هفتاد و دو حرف است فقط یک حرف نزد ما نیست، و آن هم مخصوص خدا است و خداوند آن را برای علم غیب خود نگهداشته و (با همه اینها) حول و قوه‌ای نیست مگر بوسیله خدای علی عظیم<span class="footnote" rel="1" title="بصائر الدرجات ص ۲۰۸ ح ۱، باب ۱۳، جزء ۴">*</span>. </p> <h3> <span class="title" rel="7_180 7_181 7_182 7_183 7_184 7_185 7_186">روایات دیگری در باره اسم اعظم و اسماء حسنای خداوند</span> </h3> <p> و نیز در همان کتاب به سند خود از امام صادق (ع) روایت کرده که فرمود: خدای عز و جل اسم اعظم خود را مرکب از هفتاد و سه حرف کرده و از آن حروف بیست و پنج حرف را به آدم و بیست و پنج حرف را به نوح و هشت حرف را به ابراهیم و چهار حرف را به موسی و دو حرف را به عیسی داد، با همان دو حرف بود که عیسی مرده‌ها را زنده می‌کرد و کور مادر زاد و پیسی را شفا می‌داد، ولی به رسول خدا محمد (ص) از آن حروف هفتاد و دو حرف را آموخت و یکی را در پرده داشت تا کسی به آنچه که در ذات او است پی نبرد و او به آنچه که در ذات دیگران است آگاه باشد<span class="footnote" rel="2" title="توحید صدوق ص ۳۲۴ آخر باب ۵۰ و معانی الاخبار">*</span>. </p> <p>مؤلف: بر طبق سیاقی که در این دو روایت است روایات دیگری نیز وجود دارد، و جای تردید نیست که همانطوری که در سابق گفته شد تجزیه اسم اعظم به هفتاد و سه حرف و یا ترکیب آن از حروفی دلیل بر این نمی‌شود که حقیقت آن مرکب از هفتاد و سه حرف از حروف تهجی بوده باشد، و در خود این دو روایت نیز دلیل بر این معنا هست، برای اینکه این دو روایت اسم را در عین اینکه یکی معرفی کرده می‌گوید خداوند حروف آن را تجزیه کرده و به هر پیغمبری چند حرف داده است، و اگر از قبیل اسماء لفظیه بود و مجموع حروفش یک معنا را می‌رساند دیگر معنا نداشت که چند حرف آن نافع و مفید به حال پیغمبری باشد. </p> <p>و در کتاب توحید به سند خود از علی (ع) روایت کرده که در یکی از خطبه‌هایش فرمود: پروردگار من لطیف لطافت است، پس دیگر نباید او را به وصف لطف توصیف کرد، او عظیم عظمت است، دیگر به وصف عظیم توصیف نمی‌شود، او کبیر کبریاء است، دیگر به وصف کبیر توصیف نمی‌شود، جلیل جلالت است با این حال نباید خودش را به وصف جلالت یعنی غلظت توصیف نمود، او قبل از هر چیز است و گفته نمی‌شود چیزی قبل از او بوده، و بعد از هر چیز است و گفته نمی‌شود چیزی بعد از او هست، او خواستار اشیاء است لیکن نه به همت و تحمل زحمت، دراک است اما نه به نیرنگ، او در تمامی اشیاء هست اما نه ممزوج با آنها است و نه از آنها جدا است، ظاهر است اما خیال نکنی که ظهورش مانند ظهور     <code class="page" rel="8,477"/> سایر موجودات به مباشرت است، نمودار و جلوه‌گر است، اما نه بطوری که بر خیزی و در صدد دیدنش بیفتی، جدا است اما نه به مسافت، نزدیک است اما نه نزدیک بودن مکان او با مکان ما، لطیف است اما نه به اینکه جسم لطیفی داشته باشد، موجود است، اما نه موجود بعد از عدم، آفریدگار است اما نه به اینکه اضطرار وادارش کرده باشد، اندازه‌گیر است اما نه به حرکت، اراده کن است اما نه به همت، شنوا است، نه بوسیله جهاز شنوایی، بینا است، نه بوسیله ابزار بینایی<span class="footnote" rel="1" title="توحید ص ۳۰۸ ح ۲">*</span>. </p> <p>مؤلف: آن حضرت بطوری که ملاحظه می‌کنید در اسماء و صفات خدای تعالی تنها اصل معانی آنها را اثبات نموده و خصوصیاتی را که مصادیق ممکنه آن دارند و نواقصی را که در مصادیق مادی آن است از خدای تعالی نفی فرموده، و این نیز همان مطلبی است که ما سابقا بیانش کردیم. </p> <p>و این معانی در احادیث بسیاری از ائمه اهل بیت (ع) و مخصوصا از امام علی، امام حسن، امام حسین، امام باقر، امام صادق، امام کاظم و امام رضا (ع) در خطبه‌های بی‌شماری وارد شده که هر کس بخواهد باید به کتب حدیث مراجعه نماید، و خدا راهنما است. </p> <p>و در معانی الاخبار به سند خود از حنان بن سدیر از امام صادق (ع) روایت کرده که در ضمن حدیثی فرمود: پس برای او شبیه و مانند و همتایی نیست، و برای خداست اسماء حسنایی که جز او کسی به آن اسماء نامیده نمی‌شود، و آن اسماء همان است که خدای تعالی آن را در قرآن کریم توصیف کرده و فرموده: <span class="aya" rel="7_180" data-words="5-12">فادعوه بها و ذروا الذین یلحدون فی أسمائه</span> و این اشخاصی که می‌فرماید در اسماء خدا الحاد می‌ورزند از جهلشان است، و نمی‌دانند که چه می‌کنند، کفر می‌ورزند و خیال می‌کنند که کار نیکی می‌کنند هم چنان که فرموده: <span class="aya" rel="12_106" data-words="1-9">و ما یؤمن أکثرهم بالله إلا و هم مشرکون</span> بیشتر ایشان ایمان نمی‌آورند به خدا مگر اینکه مشرکند (و خیال می‌کنند ایمان دارند) و همین‌هایند آن کسانی که در اسماء خدا الحاد ورزیده و آنها را در غیر مواردش بکار می‌برند<span class="footnote" rel="2" title="تفسیر عیاشی ج ۲ ص ۴۲ ح ۱۱۹">*</span>. </p> <p>مؤلف: این حدیث گفتار ما را که در باره معنای اسماء حسنی و الحاد در آن گذراندیم تایید می‌کند، و اینکه فرمود: جز او کسی به آن نامیده نمی‌شود معنایش این است که جز او     <code class="page" rel="8,478"/> کسی به آن معانی که این اسماء اختصاص به آنها یافته و می‌توان از آنها به این اسماء تعبیر کرد متصف نمی‌شود، مانند خالق که به حقیقت معنایش یعنی آن معنایی که بر خدای تعالی اطلاق می‌شود به آن معنا بر کسی جز خدای تعالی اطلاق نمی‌گردد و همچنین سایر اسماء. </p> <p>و در کافی به سند خود از معاویة بن عمار از امام صادق (ع) روایت کرده که در ذیل جمله‌ <span class="aya" rel="7_180" data-words="1-6">و لله الأسماء الحسنی فادعوه بها</span> فرموده: مائیم-به خدا سوگند-آن اسماء حسنی که خداوند عمل بندگان را جز با معرفت ما قبول نمی‌کند<span class="footnote" rel="1" title="کافی ج ۱ ص ۱۴۳ ح ۴">*</span>. </p> <p>مؤلف: این روایت را عیاشی<span class="footnote" rel="2" title="تفسیر عیاشی و تفسیر برهان ج ۲ ص ۱۵">*</span> نیز از آن حضرت نقل کرده، و در آن، <em>اسم</em> به معنای چیزی که دلالت بر چیزی کند گرفته شده چه اینکه لفظ باشد و چه نباشد، و بنا بر این معنا، انبیاء و اوصیاء (ع) اسماء خدا خواهند بود چون دلالت بر خدا می‌کنند و وسائطی هستند بین او و بین خلقش، و چون آن حضرات در عبودیت به پایه‌ای هستند که جز خدا چیز دیگری ندارند، پس نشان دهنده اسماء خدا و صفات او هم ایشانند. </p> <h3> <span class="title" rel="7_181">چند روایت در مورد اینکه در: <span class="aya" rel="7_181" data-words="1-9">و ممن خلقنا أمة یهدون بالحق و به یعدلون</span> امت چه کسانی هستند؟ </span> </h3> <p> و در کافی به سند خود از عبد اللَّه بن سنان روایت کرده که گفت از حضرت صادق  (ع) معنای آیه‌ <span class="aya" rel="7_181" data-words="1-9">و ممن خلقنا أمة یهدون بالحق و به یعدلون</span> را پرسیدم، فرمود: آن امت، ائمه (ع) هستند.<span class="footnote" rel="3" title="تفسیر عیاشی ج ۲ ص ۴۳ ح ۱۲۲">*</span> مؤلف: این روایت را عیاشی از حمران از امام صادق (ع) نقل کرده، و از محمد بن عجلان نقل کرده که امام (ع) فرمود: مائیم آنان. در بیان سابق هم نکته‌ای که مؤید این معنا باشد گذشت<span class="footnote" rel="4" title="الدر المنثور ج ۳ ص ۱۴۹">*</span>. </p> <p>و در الدر المنثور است که ابن ابی حاتم از ربیع نقل کرده که در تفسیر آیه‌ <span class="aya" rel="7_181" data-words="1-9">و ممن خلقنا أمة یهدون بالحق و به یعدلون</span> گفته است که رسول خدا (ص) فرمود: در میان امت من همواره عده‌ای هستند که پایدار بر حقند تا روزی که عیسی بن مریم نازل شود، هر وقت که نازل شود.<span class="footnote" rel="5" title="کافی ج ۲ ص ۴۵۲ ح ۱">*</span> و در تفسیر برهان از موفق بن احمد از سری از ابن منذر از حسین بن سعید از پدرش از ابان بن تغلب از فضل از عبد الملک همدانی از زادان از علی (ع) روایت کرده که           <code class="page" rel="8,479"/> فرمود: این امت بر هفتاد و سه فرقه منشعب می‌شود هفتاد و دو فرقه در آتش و یک فرقه در بهشت است، و آن فرقه همان کسانی‌اند که خدای عز و جل در باره‌شان فرمود: <span class="aya" rel="7_181" data-words="1-9">و ممن خلقنا أمة یهدون بالحق و به یعدلون</span> و ایشان من و شیعیان منند.<span class="footnote" rel="1" title="تفسیر برهان ج ۲ ص ۵۳ ح ۹">*</span> مؤلف: عیاشی نیز نظیر این روایت را از زادان از علی (ع) نقل کرده، لیکن در آخر آن به جای و ایشان من و شیعیان منند <em>دارد: </em> و ایشان بر حقند . و در تفسیر آیه‌ <span class="aya" rel="7_159" data-words="1-10">و من قوم موسی أمة یهدون بالحق و به یعدلون</span> روایتی در این معنا از عیاشی<span class="footnote" rel="2" title="کافی ج ۱ ص ۵۵ ح ۴">*</span> از ابی الصهبان از علی (ع) گذشت و همچنین روایتی نظیر آن از الدر المنثور سیوطی به طرقی از آن حضرت.<span class="footnote" rel="3" title="کافی ج ۱ ص ۵۵ ح ۵">*</span> </p><h3> <span class="title" rel="7_182 7_186 7_180 7_181 7_183 7_184 7_185">چند روایت در باره سنت استدراج و املاء</span> </h3> <p> و در کافی به سند خود از سفیان بن سمط روایت کرده که گفت: امام صادق  (ع) فرمود: خداوند وقتی بخواهد به بنده‌اش خیری برساند وقتی بنده‌اش گناهی می‌کند به دنبال گناهش، ببلاء و ناملایمی دچارش می‌سازد، تا استغفار بیادش بیندازد و وقتی بخواهد به بنده‌اش شری برساند وقتی بنده‌اش گناهی کرد دنبال گناهش نعمتی به او می‌رساند، تا بدین وسیله استغفار از یادش برود، و او هم چنان به گناه کاری خود ادامه دهد، و این سخن خداست که می‌فرماید: <span class="aya" rel="7_182" data-words="5-9">سنستدرجهم من حیث لا یعلمون</span> و این استدراج به نعمت دادن در وقت معصیت است.<span class="footnote" rel="4" title="کافی ج ۱ ص ۵۵ ح ۳">*</span> و نیز در همان کتاب به سند خود از سماعة بن مهران روایت کرده که گفت از امام صادق (ع) پرسیدم معنای: <span class="aya" rel="7_182" data-words="5-9">سنستدرجهم من حیث لا یعلمون</span> چیست؟ فرمود: این در باره بنده‌ایست که گناهی می‌کند و در اثر آن، نعمتهای تازه‌ای به او رو می‌آورد، و این نعمتها او را از استغفار از آن گناهش باز می‌دارد.<span class="footnote" rel="5" title="تفسیر قمی ج ۱ ص ۲۴۹">*</span> مؤلف: کافی این روایت را بهمین مضمون به سند خود از ابن رئاب از بعضی از اصحاب ما از امام صادق (ع) نقل کرده<span class="footnote" rel="6" title="کافی ج ۲ ص ۴۵۲ ح ۳">*</span>. </p> <p>و نیز به سند خود از حسن صیقل روایت کرده که گفت: از امام صادق (ع)             <code class="page" rel="8,480"/> پرسیدم معنای این روایتی که مردم نقل می‌کنند که تفکر یک ساعت بهتر است از زنده داری یک شب چیست؟ و این تفکر چگونه است؟ فرمود: عبرت گرفتن است مثلا وقتی به خرابه‌ای عبور می‌کند بپرسد مردمی که در تو سکنی داشتند کجا رفتند، مردمی که تو را بنا نهادند چه شدند؟ چرا با من حرف نمی‌زنی؟<span class="footnote" rel="1" title="کافی ج ۱ ص ۵۴ ح ۲">*</span> مؤلف: این از قبیل نشان دادن بعضی از مصادیق روشن تفکر است. </p> <p>و نیز به سند خود از معمر بن خلاد روایت کرده که گفت: از امام ابی الحسن رضا  (ع) شنیدم که می‌فرمود: عبادت، بسیاری نماز و روزه نیست بلکه عبادت تفکر در امر خدای عز و جل است.<span class="footnote" rel="2" title="الدر المنثور ج ۳ ص ۱۴۸">*</span> و در همان کتاب به سند خود از ربعی روایت کرده که گفت امام صادق (ع) فرمود: امیر المؤمنین (ع) فرموده: تفکر، آدمی را به نیکی و عمل به آن دعوت می‌کند.<span class="footnote" rel="3" title="الدر المنثور ج ۳ ص ۱۴۸">*</span> و نیز به سند خود از محمد بن ابی نصر از بعضی از رجال خود از امام صادق  (ع) روایت کرده که فرمود: بهترین عبادت تفکر در باره خدا و قدرت او بطور مداوم است.<span class="footnote" rel="4" title="الدر المنثور ج ۳ ص ۱۴۸">*</span> و در تفسیر قمی در ذیل جمله‌ <span class="aya" rel="7_186" data-words="7-11">و یذرهم فی طغیانهم یعمهون</span> گفته که معصوم  (ع) فرموده: معنایش این است که ما او را به خودش واگذار می‌کنیم.<span class="footnote" rel="5" title="الدر المنثور ج ۳ ص ۱۴۸">*</span> مؤلف: و معنای اینکه در آیه فرمود: ما ایشان را وامیگذاریم تا در طغیان خود سرگردان شوند این است که ایشان را بر نفسشان کمک نمی‌کنیم و خلاصه توفیق را از ایشان سلب می‌کنیم، و همین معنا برابر با به خودشان واگذاشتن است. </p> 
