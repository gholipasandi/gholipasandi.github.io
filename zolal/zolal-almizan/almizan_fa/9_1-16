<h2 class="sura">سوره توبه در مدینه نازل شده و دارای 129 آیه است) </h2><h3 class="ayas">سوره التوبة آیه‌های ۱ تا ۱۶</h3><code class="section" rel="9_1-16"/><h3>ترجمه آیات</h3> <p> <span class="trans" rel="9_1"> (این آیات) بیزاری است از خدا و رسولش بسوی آنان که (شما مسلمین) پیمان بستید با آنان از مشرکین.  «۱» </span><span class="trans" rel="9_2">پس شما (ای مشرکین) تا چهار ماه (پیمانتان معتبر است و می‌توانید) آزادانه در زمین آمد و شد کنید، و بدانید که شما ناتوان کننده خدا نیستید و اینکه خدا خوارکننده کافران است.  «۲» </span><span class="trans" rel="9_3"> (و این آیات) اعلامی است از خدا و پیغمبرش به مردم در روز حج اکبر که خداوند و رسولش بیزار است از مشرکین، حال اگر توبه کردید که توبه برایتان بهتر است، و اما اگر سر پیچیدید، پس بدانید که شما ناتوان کننده خدا نیستید، و تو (ای محمد) کسانی را که کفر ورزند به عذاب دردناکی بشارت ده.  «۳» </span><span class="trans" rel="9_4">مگر آن کسانی از مشرکین که شما با آنان عهد بسته‌اید و ایشان بهیچ وجه عهد شما را نشکسته، و احدی را علیه شما پشتیبانی و کمک نکردند، که باید عهدشان را تا سر آمد مدتشان استوار بدارید که خدا پرهیزکاران را دوست می‌دارد.  «۴» </span><span class="trans" rel="9_5">پس وقتی ماههای حرام تمام شد مشرکین را هر جا یافتید به قتل برسانید و دستگیر نموده و برایشان تنگ بگیرید، و به هر کمین‌گاهی (برای گرفتن آنان) بنشینید، پس اگر توبه کردند و نماز بپا داشته و زکات دادن رهاشان سازید که خدا آمرزنده رحیم است.  «۵» </span><span class="trans" rel="9_6">و اگر یکی از مشرکین از تو پناه خواست پس او را پناه ده تا کلام خدا را بشنود آن گاه او را به مامن خویش برسان و این به خاطر آنست که ایشان مردمی نادانند.  «۶» </span><span class="trans" rel="9_7">چگونه برای مشرکین در نزد خدا و نزد رسولش عهدی باشد؟ مگر آن مشرکینی که شما با ایشان نزد مسجد الحرام عهد بستید، پس ما دام که پایدار بر عهد شما بودند شما نیز پایدار بر تعهداتی که به ایشان سپرده‌اید باشید که خداوند پرهیزکاران را دوست می‌دارد.  «۷» </span><span class="trans" rel="9_8">چگونه (غیر این باشد) و حال آنکه اگر ایشان بر شما دست یابند هیچ خویشاوندی و عهدی را رعایت نمی‌کنند، با زبانهای خود شما را خشنود ساخته ولی دلهایشان (از این معنا) اباء دارد و بیشترشان فاسقند.  «۸» </span><span class="trans" rel="9_9">آیات خدا را به بهایی اندک فروختند، پس از راه خدا جلوگیری نموده، آری زشت بود آنچه ایشان<code class="page" rel="9,195"/> می‌کردند.  «۹» </span><span class="trans" rel="9_10">در باره هیچ مؤمنی رعایت هیچ خویشاوندی و عهدی را نمی‌کنند، و ایشان آری، هم ایشانند تجاوزگران.  «۱۰» </span><span class="trans" rel="9_11">پس اگر توبه کردند و نماز را بپا داشته و زکات دادند برادران شما در دین خواهند بود و ما آیتها را برای قومی که بدانند تفصیل می‌دهیم.  «۱۱» </span><span class="trans" rel="9_12">و اگر سوگندهای خود را بعد از عهدشان شکستند و در دین شما طعنه زدند پس کارزار کنید با پیشوایان کفر که ایشان پای بند سوگندهایشان نیستند، شاید بوسیله کارزار دست بردارند.  «۱۲» </span><span class="trans" rel="9_13">آیا پیکار نمی‌کنید با مردمی که سوگندهای خود را شکستند و آهنگ آن کردند که رسول را بیرون کنند و ایشان در نخستین بار، جنگ با شما را آغاز کردند. آیا از آنان می‌ترسید؟ پس خدا سزاوارتر است از اینکه از وی بترسید اگر چنانچه مؤمن هستید.  «۱۳» </span><span class="trans" rel="9_14">پیکار کنید با ایشان تا خداوند به دست شما عذابشان داده و خوارشان سازد و شما را علیه ایشان نصرت داده و دلهای مردمی با ایمان را شفا دهد.  «۱۴» </span><span class="trans" rel="9_15">و خشم دلهایشان را بزداید، و خدا از هر که بخواهد می‌گذرد و خدا دانای شایسته‌کار است.  «۱۵» </span><span class="trans" rel="9_16">آیا گمان کردید که رها می‌شوید و هنوز خدا از شما کسانی را که جهاد کردند و غیر از خدا و رسولش و مؤمنان همرازی نگرفتند، نشناخته است و خدا با خبر است به آنچه می‌کنید «۱۶» </span></p>                               <h3>بیان آیات</h3> <p> این آیات، آغاز دسته‌ایست از آیات که به نام سوره <em>توبه</em> و یا <em>برائت</em> نامیده شده است. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">اشاره به اختلاف در اینکه سوره توبه سوره‌ای مستقل است یا ملحق به سوره انفال می‌باشد</span> </h3> <p>مفسرین در اینکه این آیات سوره‌ایست مستقل و یا جزء سوره انفال اختلاف کرده‌اند، و اختلافشان در این باره منتهی می‌شود به اختلافی که صحابه و تابعین در این باره داشته‌اند. </p> <p>روایت وارده از ائمه اهل بیت (ع) در این باره نیز مختلف است، چیزی که هست از نظر صناعت آن دسته از روایات که دلالت دارد بر اینکه این آیات ملحقند به سوره انفال رجحان دارد و به نظر قوی می‌رسد. </p> <p>آیات این سوره بر خلاف سایر سوره‌ها که اواخرش همان منظوری را افاده می‌کند که اوائلش افاده می‌کرد، دارای غرض واحدی نیست. </p> <p>اول این سوره مربوط به بیزاری از کفار است، و قسمتی از آن مربوط به قتال با مشرکین و قتال با اهل کتاب، و یک قسمت مهمی از آن در باره منافقین صحبت می‌کند، و آیاتی از آن مسلمانان را به قتال تحریک می‌کند، و عده‌ای متعرض حال کسانیست که از جنگ تخلف<code class="page" rel="9,196"/> ورزیدند، و آیاتی مربوط به دوستی و ولایت کفار است، آیاتی راجع به زکات است، و همچنین مطالبی دیگر، لیکن می‌توان گفت قسمت معظم آن مربوط به قتال با کفار، و آیات راجع به منافقین است. </p> <p>و به هر حال از نظر تفسیر فائده مهمی هم بر آن مترتب نیست، هر چند از نظر فقهی بتوان فایده‌ای برای چنین بحثی پیدا کرد و لیکن از غرض ما و از فن تفسیر خارج است. </p> <p><code class="aya" rel="9_1"/> <span class="aya" rel="9_1" data-words="1-10">براءة من الله و رسوله إلی الذین عاهدتم من المشرکین</span> <span class="phrase">راغب در مفردات گفته است: اصل واژه <em rel="fa_9_1_1-1" data-sentence="34:572">برء</em> و <em rel="fa_9_1_1-1" data-sentence="89:556">براء</em> و <em>تبری</em> به معنای کناره‌گیری و بیزاری از هر چیزیست که مجاورت با آن مورد کراهت باشد، لذا گفته می‌شود  برات من المرض-از مرض بهبودی یافتم <em>و</em> برأت من فلان-از گیر فلانی نجات یافتم <em>و </em> تبرأت و یا أبرأته و برأته من کذا-و از فلان عمل بیزاری جستم و یا فلانی را از آن عمل بری نمودم ، و در مفردش گفته می‌شود: <em>رجل بری‌ء</em> و در جمع گفته می‌شود: قوم براء و یا قوم بریؤون خدای تعالی در قرآن می‌فرماید: <span class="aya" rel="9_1" data-words="1-5">براءة من الله و رسوله</span><span class="footnote" rel="1" title="مفردات راغب ص ۴۵">*</span>.</span> </p> <p>این آیه شریفه نسبت به چند آیه بعد به منزله عنوان مقاله‌ای است که به خلاصه کلام بعدی اشاره می‌کند، مانند سایر سوره‌های مفصلی که یک و یا دو آیه اول آن بطور اجمال به غرضی که آیات سوره در مقام افاده آن است اشاره می‌کند. </p> <p>خطاب آیه به شهادت جمله <em>عاهدتم</em> متوجه به مؤمنین و یا به رسول خدا  (ص) و مؤمنین است. و در عنوان، نام خدا برده شده که صاحب خطاب و حکم است و نام رسول هم برده شده که واسطه ابلاغ خطاب است، و نام مشرکین برده شده که مورد حکمند، و پس از آن، حکم طوری الفاء شده که بطور غایبانه ولی در عین حال با صاحب حکم مواجهه کنند به آنان برسد، و این طرز خطاب در احکام و دستوراتی که مقصود رساندنش به همه مردم است خود یک نوع تعظیم است برای صاحب حکم و دستور. </p> <h3> <span class="title" rel="9_1">اعلام برائت در: <span class="aya" rel="9_1" data-words="1-5">براءة من الله و رسوله...</span> صرف تشریع نیست بلکه انشاء حکم و قضاء بر برائت است</span> </h3> <p> و مفاد آیه تنها صرف تشریع نیست، بلکه متضمن انشاء حکم و قضاء بر برائت از مشرکین زمان نزول آیه است، به دلیل اینکه اگر صرف تشریع بود رسول خدا (ص) را در برائت شریک نمی‌کرد، چون دأب قرآن بر این است که حکم تشریعی صرف را تنها به خدا نسبت دهد، حتی صریحا فرموده: <span class="aya" rel="18_26" data-words="21-26">و لا یشرک فی حکمه أحدا</span><span class="footnote" rel="2" title="احدی را در حکم خود شریک نمی‌سازد سوره کهف آیه ۲۶">*</span> و از مصادیق حکم جز     <code class="page" rel="9,197"/> حکم به معنای سیاست و ولایت و قطع خصومت را به آن حضرت نسبت نمی‌دهد. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">عهد شکنی مشرکین، مجوز مقابله به مثل به آنان بوده است</span> </h3> <p> بنا بر این، منظور از آیه این است که: خداوند قضا رانده به اینکه از مشرکین که شما با آنان معاهده بسته‌اید امان برداشته شود، و این برداشته شدن امان جزافی و عهدشکنی بدون دلیل نیست، چون خداوند بعد از چند آیه مجوز آن را بیان نموده و می‌فرماید که: هیچ وثوقی به عهد مشرکین نیست، چون اکثرشان فاسق گشته و مراعات حرمت عهد را نکرده و آن را شکستند، به همین جهت خداوند مقابله به مثل یعنی لغو کردن عهد را برای مسلمین نیز تجویز کرده و فرموده: <span class="aya" rel="8_58" data-words="1-15">و إما تخافن من قوم خیانة فانبذ إلیهم علی سواء إن الله لا یحب الخائنین</span><span class="footnote" rel="1" title="و هر گاه از مردمی ترسیدی که (در پیمانداری) خیانت کنند تو نیز مانند ایشان عهدنامه‌شان را نزدشان پرتاب کن سوره انفال آیه ۵۸">*</span> و لیکن با اینکه دشمن عهدشکنی کرده خداوند راضی نشد که مسلمانان بدون اعلام لغویت عهد آنان را بشکنند، بلکه دستور داده نقض خود را به ایشان اعلام کنند تا ایشان بخاطر بی اطلاعی از آن بدام نیفتند. آری، خدای تعالی با این دستور خود مسلمانان را حتی از این مقدار خیانت هم منع فرمود. </p> <p>و اگر آیه مورد بحث می‌خواست شکستن عهد را حتی در صورتی که مجوزی از ناحیه کفار نباشد تجویز کند می‌بایستی میان کفار عهدشکن و کفار وفادار به عهد فرقی نباشد، و حال آنکه در دو آیه بعد کفار وفادار به عهد را استثناء کرده و فرموده: مگر آن مشرکینی که شما با ایشان عهد بسته‌اید و ایشان عهد شما را به هیچ وجه نشکسته باشند، و احدی را علیه شما پشتیبانی نکرده باشند، چنین کسان را عهدشان را تا سر رسید مدت به پایان ببرید که خدا پرهیزکاران را دوست می‌دارد . </p> <p>و نیز راضی نشد به اینکه مسلمانان بدون مهلت عهد کفار عهدشکن را بشکنند، بلکه دستور داد که تا مدتی معین ایشان را مهلت دهند تا در کار خود فکر کنند و فردا نگویند شما ما را ناگهان غافلگیر کردید. </p> <p>بنا بر این، خلاصه مفاد آیه این می‌شود که: عهد مشرکینی که با مسلمانان عهد بسته و اکثر آنان آن عهد را شکستند و برای ما بقی هم وثوق و اطمینانی باقی نگذاشتند لغو و باطل است چون نسبت به بقیه افراد هم اعتمادی نیست، و مسلمانان از شر و نیرنگهایشان ایمن نیستند. </p> <p>   <code class="page" rel="9,198"/><code class="aya" rel="9_2"/> <span class="aya" rel="9_2" data-words="1-16">فسیحوا فی الأرض أربعة أشهر و اعلموا أنکم غیر معجزی الله و أن الله مخزی الکافرین</span>  <em>سیاحت</em> به معنای راه افتادن و در زمین گشتن است، و به همین جهت به آبی که دائما روان است می‌گویند <em>سائح</em> . </p> <p>اینکه قرآن مردم را دستور داد که در چهار ماه سیاحت کنند کنایه است از اینکه در این مدت از ایام سال ایمن هستند، و هیچ بشری متعرض آنان نمی‌شود، و می‌توانند هر چه را که به نفع خود تشخیص دادند انجام دهند زندگی یا مرگ. در ذیل آیه هم که می‌فرماید: <span class="aya" rel="9_2" data-words="6-16">و اعلموا أنکم غیر معجزی الله و أن الله مخزی الکافرین</span> نفع مردم را در نظر گرفته و می‌فرماید: صلاح‌تر بحال ایشان این است که شرک را ترک کرده و به دین توحید روی آورند، و با استکبار ورزیدن خود را دچار خزی الهی ننموده و هلاک نکنند. </p> <p>و اگر از سیاق غیبت به سیاق خطاب التفات نموده برای این است که خصم را مورد خطاب قرار دادن و با صراحت و جزم او را تهدید کردن نکته‌ای را می‌رساند که پشت سر او گفتن این نکته را نمی‌رساند و آن عبارتست از نشان دادن قدرت و تسلط بر خصم و ذلت و خواری او در برابر خشم و غضب خود. </p> <h3> <span class="title" rel="9_2">اقوال مفسرین در باره مراد از چهار ماه در آیه: <span class="aya" rel="9_2" data-words="1-5">فسیحوا فی الأرض أربعة أشهر</span> </span> </h3> <p> مفسرین در این آیه در اینکه منظور از <em>چهار ماه</em> چیست اختلاف کرده‌اند، بعضی گفته‌اند: ابتدای آن روز بیستم ذی القعده است، و مقصود از <em>روز حج اکبر</em> همین روز است، و بنا به گفته آنها چهار ماه عبارتست از ده روز از ذی القعده و تمامی ذی الحجه و محرم و صفر و بیست روز از ربیع الاول، و در این قول اشکالی است که بزودی خواهد آمد. </p> <p>عده‌ای دیگر گفته‌اند: این آیات در اول ماه شوال در سال نهم هجرت نازل شده. و قهرا مقصود از چهار ماه، شوال و ذی القعده و ذی الحجه و محرم است و این چهار ماه با تمام شدن ماههای حرام تمام می‌شود<span class="footnote" rel="1" title="تفسیر روح المعانی ج ۱۰ ص ۴۳ و تفسیر المنار ج ۱۰ ص ۱۵۲">*</span> و آنچه آنان را وادار به این قول کرده اینست که گفته‌اند منظور از جمله‌ <span class="aya" rel="9_5" data-words="1-5">فإذا انسلخ الأشهر الحرم فاقتلوا...</span>، که بعد از دو آیه دیگر است ماههای حرام معروف یعنی ذی القعده و ذی الحجه و محرم است که انسلاخ آنها با انقضاء ماههای چهارگانه مورد بحث مطابقت می‌کند، و این قول دور از صواب و ناسازگار با سیاق کلام است و قرینه مقام هم با آن مساعد نیست. </p> <p>احتمالی که هم سیاق آیه دلالت بر آن دارد و هم قرینه مقام یعنی قرار گرفتن حکم در   <code class="page" rel="9,199"/> آغاز کلام، و هم اینکه می‌خواهد برای مشرکین مهلتی مقرر کند تا در آن مهلت به اختیار خود هر یک از مرگ و زندگی را نافع‌تر بحال خود دیدند اختیار کنند این است که بگوئیم ابتدای ماههای چهارگانه همان روز حج اکبر است که در آیه بعدی از آن اسم می‌برد، چون روز حج اکبر روزیست که این آگهی عمومی در آن روز اعلام و ابلاغ می‌شود، و برای مهلت مقرر کردن و بر محکومین اتمام بحث نمودن مناسب‌تر همین است که ابتدای مهلت را همان روز قرار داده و بگویند: از امروز تا چهار ماه مهلت . </p> <p>و اهل نقل اتفاق دارند بر اینکه این آیات در سال نهم هجرت نازل شده بنا بر این اگر فرض شود که روز حج اکبر همان دهم ذی الحجه آن سال است چهار ماه مذکور عبارت می‌شود از بیست روز از ذی الحجه و محرم و صفر و ربیع الاول و ده روز از ربیع الثانی. <code class="aya" rel="9_3"/> <span class="aya" rel="9_3" data-words="1-18">و أذان من الله و رسوله إلی الناس یوم الحج الأکبر أن الله بریءمن المشرکین و رسوله...</span> <span class="phrase">کلمه <em rel="fa_9_3_2-2" data-sentence="5:20">أذان</em> به معنای اعلام است.</span> و این آیه تکرار آیه قبلی که فرمود: <span class="aya" rel="9_1" data-words="1-5">براءة من الله و رسوله</span> نیست زیرا هر چند برگشت هر دو جمله به یک معنا یعنی بیزاری از مشرکین است، ولی آیه اولی برائت و بیزاری از مشرکین را تنها به خود مشرکین اعلام می‌کند. به دلیل اینکه در ذیل آن می‌فرماید: <span class="aya" rel="9_4" data-words="1-5">إلا الذین عاهدتم من المشرکین</span>. <span class="phrase">بخلاف آیه دوم که خطاب در آن متوجه مردم است نه خصوص مشرکین تا همه بدانند که خدا و رسول از مشرکین بیزارند، و همه برای انفاذ امر خدا یعنی کشتن مشرکین بعد از انقضاء چهار ماه خود را مهیا سازند، چون در این آیه کلمه <em rel="fa_9_3_7-8" data-sentence="209:6">الی الناس</em> دارد.</span> و نیز به دلیل تفریعی که در سه آیه بعد کرده و فرموده: <span class="aya" rel="9_5" data-words="1-8">فإذا انسلخ الأشهر الحرم فاقتلوا المشرکین حیث وجدتموهم...</span> </p><h3> <span class="title" rel="9_3">مراد از <span class="aya" rel="9_3" data-words="9-11">یوم الحج الأکبر</span> <em>در آیه: </em> <span class="aya" rel="9_3" data-words="1-6">و أذان من الله و رسوله...</span>  و اقوال مختلف در این مورد</span> </h3> <p> و اما اینکه منظور از <em>روز حج اکبر</em> چیست مفسرین در آن اختلاف کرده‌اند. </p> <p>بعضی گفته‌اند: منظور روز دهم ذی الحجه از سال نهم هجرت است<span class="footnote" rel="1" title="تفسیر کبیر فخر رازی ج ۱۵ ص ۲۲۱ و تفسیر المنار ج ۱۰ ص ۱۵۳">*</span>، چون در آن روز بود که مسلمانان و مشرکان یک جا اجتماع کرده و هر دو طایفه به حج خانه خدا پرداختند، و بعد از آن سال دیگر هیچ مشرکی حج خانه خدا نکرد. و این قول مورد تایید روایاتی است که از ائمه اهل بیت (ع) رسیده و با معنای اعلام برائت، مناسب‌تر و با عقل نیز سازگارتر از سایر اقوال است، چون آن روز بزرگترین روزی بود که مسلمانان و مشرکین، در منی جمع شدند، و این معنا از روایاتی از طرق عامه نیز استفاده می‌شود، چیزی که هست در آن روایات   <code class="page" rel="9,200"/> دارد که منظور از حج اکبر روز دهم از هر سال است نه تنها از سال نهم هجرت، و بنا بر آن همه ساله حج اکبر تکرار می‌شود، و لیکن از طریق نقل ثابت نشده که اسم روز دهم روز حج اکبر بوده باشد. </p> <p>بعضی دیگر گفته‌اند: منظور از آن، روز عرفه (نهم ذی الحجه) است<span class="footnote" rel="1" title="تفسیر سراج المنیر ج ۱ ص ۵۸۹ و تفسیر فخر رازی ج ۱۵ ص ۲۲۱ و تفسیر روح المعانی ج ۱۰ ص ۴۶ و تفسیر قرطبی ج ۴ ص ۶۹">*</span>، چون وقوف در آن روز است و عمره که وقوف در آن نیست حج اصغر است. لیکن این قول صرف استحسان و اعمال سلیقه است، و دلیلی بر آن نیست، و هیچ راهی برای تشخیص صحتش نداریم. </p> <p>بعضی دیگر گفته‌اند: منظور از آن، روز دوم از روز نحر (قربان) است، چون امام مسلمین در آن روز ایراد خطبه می‌کند. و بی اعتباری این قول روشن است. </p> <p>قول دیگر اینکه منظور از آن، تمامی ایام حج است هم چنان که ایام جنگ جمل را روز جمل و حادثه جنگ صفین و جنگ بعاث را روز صفین و روز بعاث می‌گویند<span class="footnote" rel="2" title="تفسیر روح المعانی ج ۱۰ ص ۴۶">*</span>، که در حقیقت مقصودشان از روز، زمان است پس منظور از روز حج اکبر نیز زمان حج اکبر است. و این قول را نباید در مقابل اقوال گذشته قولی جداگانه گرفت، چون با همه آنها می‌سازد، و همه آن روزها را روز حج اکبر می‌داند، و اما اینکه چطور حج را حج اکبر نامیده؟ ممکن است آن را نیز به توجیه‌هایی که در بعضی از اقوال قبلی مانند قول اول بود توجیه کرد. </p> <p>و به هر حال بررسی دقیق با این قول نیز سازگار نیست، برای اینکه همه ایام حج نسبت به اعلام برائت که در آیه مورد بحث است یکسان نیستند، و وضع روز دهم طوریست که آیه شریفه را به سوی خود منصرف می‌سازد و از شنیدن کلمه <em>روز حج اکبر</em> آن روز به ذهن می‌رسد، چون تنها روزی که عموم زوار حج را در خود فرا گرفته باشد و اعلام برائت به گوش همه برسد همان روز دهم است، و وجود چنین روزی در میان روزهای حج نمی‌گذارد کلمه <span class="aya" rel="9_3" data-words="9-11">یوم الحج الأکبر</span> سایر ایام را نیز شامل شود، چون در سایر ایام زوار اجتماع آن روز را ندارند. </p> <p>خدای تعالی در ذیل آیه مورد بحث بار دیگر خطاب را متوجه مشرکین نموده و خاطر نشان می‌سازد که هرگز نمی‌توانند خدا را عاجز کنند. این را تذکر می‌دهد تا مشرکین در روش خود روشن شوند هم چنان که به همین منظور در آیه قبلی فرمود: <span class="aya" rel="9_2" data-words="6-16">و اعلموا أنکم غیر معجزی الله و أن الله مخزی الکافرین</span> چیزی که هست در آیه مورد بحث جمله‌ <span class="aya" rel="9_3" data-words="19-23">فإن تبتم فهو خیر لکم</span> را     <code class="page" rel="9,201"/> اضافه کرد تا آن نکته‌ای را که در آیه قبلی بطور اشاره گنجانیده بود در این آیه آن را صریح بیان کرده باشد. در حقیقت جمله شما عاجز کننده خدا نیستید که در آیه قبلی بود به منزله موعظه و خیر خواهی و هشدار به این بود که مبادا خود را با ادامه شرک به هلاکت بیندازند و در جمله <span class="aya" rel="9_3" data-words="19-20">فإن تبتم</span> که بطور تردید بیان شده همان تهدید و نصیحت و موعظه را بطور روشن‌تر بیان کرده است. </p> <p>سپس التفات دیگری بکار برده و خطاب را متوجه پیغمبرش نموده و به وی دستور داد که کفار را به عذابی دردناک نوید دهد. بیان التفات اولی یعنی التفاتی که در جمله‌ <span class="aya" rel="9_3" data-words="19-23">فإن تبتم فهو خیر لکم...</span>، در ذیل جمله‌ <span class="aya" rel="9_2" data-words="1-3">فسیحوا فی الأرض</span> و اعراض از ورود به دین توحید گذشت. و اما وجه التفات دوم یعنی التفاتی که در جمله‌ <span class="aya" rel="9_3" data-words="32-35">و بشر الذین کفروا...</span>، بکار رفته این است که آیات مورد بحث پیغامهایی است که رسول خدا (ص) باید آنها را از ناحیه خدا به مشرکین برساند، و لازمه رسالت این است که شخص رسول را مخاطب قرار بدهند، و بدون آن صورت نمی‌بندد. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">عهد و پیمانی که با مشرکینی که به پیمان خود وفادار بوده‌اند منعقد شده تا پایان مدت محترم است</span> </h3> <p> <code class="aya" rel="9_4"/> <span class="aya" rel="9_4" data-words="1-14">إلا الذین عاهدتم من المشرکین ثم لم ینقصوکم شیئا و لم یظاهروا علیکم أحدا...</span> این جمله استثنایی است از عمومیت برائت از مشرکین، و استثناء شدگان عبارتند از مشرکینی که با مسلمین عهدی داشته و نسبت به عهد خود وفادار بوده‌اند، و آن را نه مستقیما و نه غیر مستقیم نشکسته‌اند، که البته عهد چنین کسانی را واجب است محترم شمردن و تا سر آمد مدت آن را به پایان بردن. </p> <p>از این بیان روشن گردید که مقصود از اضافه کردن جمله‌ <span class="aya" rel="9_4" data-words="10-14">و لم یظاهروا علیکم أحدا</span> به جمله‌ <span class="aya" rel="9_4" data-words="7-9">لم ینقصوکم شیئا</span> بیان دو قسم نقض عهد یعنی مستقیم و غیر مستقیم آن است، نقض عهد مستقیم مانند کشتن مسلمانان و غیر مستقیم نظیر کمک نظامی به کفار علیه مسلمین، هم چنان که مشرکین مکه بنی بکر را علیه خزاعه کمک کردند، چون بنی بکر با قریش پیمان نظامی داشتند و خزاعه با رسول خدا (ص)، و چون رسول خدا  (ص) با بنی بکر جنگید قریش قبیله نامبرده را کمک نموده و با این عمل خود پیمان حدیبیه را که میان خود و رسول خدا (ص) بسته بودند شکستند، و همین معنا خود یکی از مقدمات فتح مکه در سال ششم هجری بود. </p> <p> <span class="aya" rel="9_4" data-words="20-23">إن الله یحب المتقین</span> -این جمله در مقام بیان علت وجوب وفای به عهد است و اینکه وفای به عهد و محترم شمردن آن در صورتی که دشمن نقض نکند خود یکی از مصادیق تقوا است<code class="page" rel="9,202"/> که خداوند همواره در قرآن به آن امر می‌کند، و اگر این معنا را در آیه مورد بحث صریحا بیان نکرده در مواردی که نظیر این مورد است بدان تصریح کرده مثلا در آیه‌ <span class="aya" rel="5_8" data-words="10-21">و لا یجرمنکم شنآن قوم علی ألا تعدلوا اعدلوا هو أقرب للتقوی</span><span class="footnote" rel="1" title="سوره مائده آیه ۸">*</span> فرموده است عدالت یکی از مصادیق تقوا است و نیز در آیه‌ <span class="aya" rel="5_2" data-words="34-61">و لا یجرمنکم شنآن قوم أن صدوکم عن المسجد الحرام أن تعتدوا، و تعاونوا علی البر و التقوی و لا تعاونوا علی الإثم و العدوان و اتقوا الله</span><span class="footnote" rel="2" title="سوره مائده آیه ۳">*</span> تصریح کرده معاونت بر نیکی و تقوا و کمک نکردن بر گناه و ظلم از مصادیق آن تقوای مطلقی است که خداوند همواره به آن امر می‌کند. </p> <p>از همین جا اشکالی که متوجه تفسیر بعضی‌ها که گفته‌اند منظور از متقین کسانی است که از عهد شکستن بدون جهت می‌پرهیزند معلوم می‌شود<span class="footnote" rel="3" title="تفسیر سراج المنیر ج ۱ ص ۵۹۰ و مجموعة من التفاسیر ج ۳ ص ۸۴">*</span>، چون همانطوری که گفته شد تقوا و متقین در اصطلاح قرآن به معنای پرهیز از مطلق کارهای حرام است، و این معنا برای قرآن مانند حقیقت ثانیه شده، و با چنین زمینه‌ای اگر منظور از آن پرهیز از خصوص عهد شکستن بی جهت بود احتیاج به قرینه‌ای بود که ذهن را از انتقال به معنای حقیقتش صارف و مانع شود، و چنین قرینه‌ای در آیه وجود ندارد. </p> <p><code class="aya" rel="9_5"/> <span class="aya" rel="9_5" data-words="1-17">فإذا انسلخ الأشهر الحرم فاقتلوا المشرکین حیث وجدتموهم و خذوهم و احصروهم و اقعدوا لهم کل مرصد</span> <span class="phrase">کلمه <em rel="fa_9_5_2-2" data-sentence="5:106">انسلاخ</em> در اصل از سلخ الشاة-پوست گوسفند را کند <em>گرفته شده، و </em> انسلاخ ماه یک نوع کنایه است از تمام شدن آن.</span> و کلمه <em>حصر</em> به معنای جلوگیری از بیرون شدن از محیط است. و <span class="phrase"><em rel="fa_9_5_17-17" data-sentence="0:65">مرصد</em> اسم مکان از ماده <em rel="fa_9_5_17-17" data-sentence="71:35">رصد</em> و به معنای آمادگی برای مراقبت است.</span> </p> <p><span class="phrase">راغب در مفردات می‌گوید: کلمه <em rel="fa_9_5_17-17" data-sentence="29:385">رصد</em> به معنای آماده شدن برای پائیدن و مراقبت است، و کلمات <em>رصد له</em> و <em rel="fa_9_5_17-17" data-sentence="155:300">ترصد</em> و <em>ارصدته له</em> همه به این معنا است، در همین معنا خدای تعالی فرموده: <span class="aya" rel="9_107" data-words="13-20">إرصادا لمن حارب الله و رسوله من قبل</span> و در آیه‌ <span class="aya" rel="89_14" data-words="1-3">إن ربک لبالمرصاد</span> اشاره است به اینکه هیچ پناه و مفری از عذاب خدا نیست.</span> <span class="phrase">کلمه <em rel="fa_9_5_17-17" data-sentence="5:408">رصد</em> هم به معنای اسم فاعل استعمال می‌شود و هم اسم مفعول، هم در مفرد به کار می‌رود و هم در جمع و در آیه       <code class="page" rel="9,203"/> <span class="aya" rel="72_27" data-words="7-14">یسلک من بین یدیه و من خلفه رصدا</span> با همه اینها یعنی مفرد و جمع فاعل و مفرد و جمع مفعول می‌سازد، و کلمه <em rel="fa_9_5_17-17" data-sentence="358:95">مرصد</em> به معنای موضع کمین گرفتن است<span class="footnote" rel="1" title="مفردات راغب ص ۱۹۶">*</span>.</span> </p> <p>و مقصود از ماههای حرام همان چهار ماه سیاحت است که قبلا نامبرده و به عنوان ضرب الاجل فرموده بود: <span class="aya" rel="9_2" data-words="1-5">فسیحوا فی الأرض أربعة أشهر</span> نه ماههای حرام معروف که عبارتند از ماه ذی القعدة و ذی الحجة و محرم، چون همان طوری که قبلا هم گفتیم این چند ماه با اعلان برائتی که در روز قربانی اتفاق افتاده بهیچ وجه تطبیق نمی‌کند. </p> <p>بنا بر این الف و لامی که در <span class="aya" rel="9_5" data-words="3-4">الأشهر الحرم</span> است الف و لام عهد ذکری است و با آن معنای آیه چنین می‌شود: پس وقتی که ماههای نامبرده که گفتیم نباید در آن ماهها متعرض حال مشرکین شوید پایان یافت و این مهلت به سر آمد مشرکین را هر کجا دیدید بکشید. </p> <p>از آنچه گفته شد روشن گردید که هیچ وجهی نیست برای اینکه جمله‌ <span class="aya" rel="9_5" data-words="1-4">فإذا انسلخ الأشهر الحرم</span> را بتمام شدن ذی القعده و ذی الحجه و محرم حمل کنیم و بگوئیم با تمام شدن این سه ماه در حقیقت چهار ماه حرام نیز تمام شده است و یا بگوئیم تمام شدن و انسلاخ ماههای حرام اشاره است به تمام شدن چهار ماه هر چند این ماهها با آن چند ماه منطبق نشود. </p> <p><span class="phrase">زیرا گو اینکه لفظ <em rel="fa_9_5_3-4" data-sentence="18:136">اشهر الحرم</em> ظهور در ماههای رجب و ذی القعده و ذی الحجه و محرم دارد و با این حمل مساعد است و لیکن از نظر سیاق آیه نمی‌توانیم چنین حملی را مرتکب شویم.</span> </p> <h3> <span class="title" rel="9_5 9_2 9_1 9_3 9_4 9_6 9_7 9_8 9_9 9_10 9_11 9_12 9_13 9_14 9_15 9_16">امر به از میان برداشتن مشرکین پیمان شکن و منقرض ساختن آنان بعد از انقضاء مهلت چهار ماهه، مگر آنکه توبه کنند... </span> </h3> <p> <span class="phrase">جمله‌ <span class="aya" rel="9_5" data-words="5-8">فاقتلوا المشرکین حیث وجدتموهم</span> نشان دهنده برائت و بیزاری از مشرکین است‌و می‌خواهد احترام را از جانهای کفار برداشته و خونهایشان را هدر سازد، و بفرماید: بعد از تمام شدن آن مهلت دیگر هیچ مانعی نیست از اینکه آنان را بکشید نه حرمت حرم و نه احترام ماههای حرام، بلکه هر وقت و هر کجا که آنان را دیدید باید به قتلشان برسانید، البته این در صورتیست که کلمه <em rel="fa_9_5_7-7" data-sentence="403:141">حیث</em> هم عمومیت زمانی را برساند و هم مکانی را که در این صورت قتل کفار بر مسلمین واجب است هر چند به آنان در حرم و حتی در ماههای حرام دست پیدا کنند.</span> </p> <p>و تشریع این حکم برای این بوده که کفار را در معرض فنا و انقراض قرار داده و به تدریج صفحه زمین را از لوث وجودشان پاک کند، و مردم را از خطرهای معاشرت و مخالطت با آنان نجات دهد. </p> <p>   <code class="page" rel="9,204"/> <span class="phrase">بنا بر این، هر یک از جملات‌ <span class="aya" rel="9_5" data-words="5-8">فاقتلوا المشرکین حیث وجدتموهم</span> و <em rel="fa_9_5_9-10" data-sentence="112:212">و خذوهم</em> و  <em rel="fa_9_5_11-12" data-sentence="174:190">و احصروهم</em> و <span class="aya" rel="9_5" data-words="13-17">و اقعدوا لهم کل مرصد</span> بیان یک نوع از راهها و وسایل نابود کردن افراد کفار و از بین بردن جمعیت‌های ایشان و نجات دادن مردم از شر ایشانست.</span> </p> <p>اگر به آنان کسی دست یافت و توانست ایشان را بکشد باید کشته شوند، و اگر نشد دستگیر شوند و اگر این هم نشد در همان جایگاههایشان محاصره شوند و نتوانند بیرون آیند و با مردم آمیزش و مخالطه کنند، و اگر معلوم نشد در کجا پنهان شده‌اند، در هر جا که احتمال رود کمین بگذارد تا بدین وسیله دستگیرشان نموده یا به قتلشان فرمان دهد و یا اسیرشان کند. </p> <p>و شاید همین معنا مراد آن کسی باشد که گفته است: منظور از جمله مورد بحث <span class="aya" rel="9_5" data-words="5-12">فاقتلوا المشرکین حیث وجدتموهم و خذوهم و احصروهم-</span> مشرکین را یا بکشید هر جا که یافتید و یا گرفته و محاصره کنید است، که مطلب را موکول به اختیار مسلمین کرده تا هر کدام از آن دو را صلاح دیدند اختیار کنند<span class="footnote" rel="1" title="تفسیر المنار ج ۱۰ ص ۱۶۶">*</span>. </p> <p>گو اینکه وجه مزبور خالی از تکلف نیست، چون گرفتن و محاصره کردن و در کمینشان نشستن را امر واحدی در مقابل کشتن قرار داده و به هر حال سیاق با آن معنایی که ما در سابق کردیم سازگار است. </p> <p>و اما کلام کسی که گفته در جمله‌ <span class="aya" rel="9_5" data-words="5-8">فاقتلوا المشرکین حیث وجدتموهم</span> تقدیم و تاخیر هست، و تقدیر آیه فخذوا المشرکین حیث وجدتموهم و اقتلوهم است، کلام صحیحی نیست<span class="footnote" rel="2" title="تفسیر مجمع البیان ج ۵ ص ۷">*</span> و تصرفی است در آیه بدون مجوز، و سیاق خود آیه مخصوصا ذیل آن آن را دفع می‌کند. </p> <p>و معنای آیه این است که: پس وقتی ماههای حرام تمام شد و چهار ماهی که ما مهلتشان دادیم و گفتیم‌ <span class="aya" rel="9_2" data-words="1-5">فسیحوا فی الأرض أربعة أشهر</span> سر رسید لا جرم مشرکین را به هر وسیله ممکن و هر راهی که برای از بین بردن ایشان نزدیک‌تر دیدید باید از بین ببرید، و آثارشان را نابود کنید، حال چه بکشتن باشد، یا دستگیر کردن، یا محاصره نمودن، و یا کمین نهادن پس هر جا ایشان را یافتید چه در حل و چه در حرم بقتل برسانید تا به کلی از میان بروند. </p> <p> <span class="aya" rel="9_5" data-words="18-31">فإن تابوا و أقاموا الصلاة و آتوا الزکاة فخلوا سبیلهم إن الله غفور رحیم</span> این آیه اشتراطی است در معنای غایت حکم سابق، و منظور از <em>توبه</em> همان معنای لغوی کلمه است، و آن عبارتست از بازگشت. و معنای آیه این است که: اگر با ایمان آوردن،     <code class="page" rel="9,205"/> از شرک بسوی توحید برگشتند، و با عمل خود شاهد و دلیلی هم بر بازگشت خود اقامه نمودند به این معنا که نماز خوانده و زکات دادند، و به تمامی احکام دین شما که راجع است به خلق و خالق ملتزم شدند در این صورت رهایشان کنید. </p> <p>و <em>تخلیه سبیل</em> کنایه است از متعرض نشدن به کسی که در آن سبیل (راه) قرار دارد، و هر چند در اثر کثرت استعمال کنایه بودنش از بین رفته و استعمالی مبتذل شده است، و این کنایه به این عنایت است که مشرکین با حکمی که در باره‌شان نازل شده تو گویی راهشان بخاطر تعرض متعرضین بسته شده، و اگر این راه باز شود قهرا ملازم با این است که متعرضین متعرضشان نشوند. </p> <p>و جمله‌ <span class="aya" rel="9_5" data-words="28-31">إن الله غفور رحیم</span> بیان علت است برای جمله‌ <span class="aya" rel="9_5" data-words="26-27">فخلوا سبیلهم</span> که یا صورت آن را که صورت امر است تعلیل می‌کند (و می‌فهماند: چرا گفتیم رهایشان کنید) و یا ماده آن را که عبارت است از رها کردن. </p> <p>بنا بر اینکه صورت را تعلیل کند معنای جمله چنین می‌شود: دستور خدا به رها کردن ایشان به علت این بود که خدا آمرزنده رحیم است و هر که را به سویش توبه برد می‌آمرزد. </p> <p>و بنا بر اینکه ماده را تعلیل کند معنا چنین می‌شود: رهایشان کنید که رها کردنشان از مغفرت و رحمت خدا است، و اگر چنین کنید شما نیز به این دو صفت که از صفات علیای پروردگارتان است متصف می‌شوید. و از این دو وجه، وجه اول با ظاهر آیه سازگارتر است. </p> <h3> <span class="title" rel="9_6 9_5 9_1 9_2 9_3 9_4 9_7 9_8 9_9 9_10 9_11 9_12 9_13 9_14 9_15 9_16">امر به امان دادن به مشرکی که امان می‌طلبد تا به بحث و بررسی در باره دین حق بپردازد</span> </h3> <p> <span class="aya" rel="9_6" data-words="1-11">و إن أحد من المشرکین استجارک فأجره حتی یسمع کلام الله...</span> این آیه متعرض حکم پناه دادن به مشرکین است که پناه خواهی می‌کنند، و می‌فرماید پناهشان بدهید تا کلام خدا را بشنوند، و این سخن هر چند در خلال آیات برائت و سلب امنیت از مشرکین جمله‌ای معترضه و یا شبیه به معترضه است، لیکن گفتنش واجب بود، چون در حقیقت دفع دخل و جواب از توهمی بود که حتما می‌شد. آری، اساس این دعوت حقه و وعد و وعیدش و بشارت و انذارش و لوازم این وعد و وعید یعنی عهد و پیمان‌بستنش و یا پیمان شکستنش و نیز احکام و دستورات جنگیش همه و همه هدایت مردم است و مقصود از همه آنها این است که مردم را از راه ضلالت به سوی رشد و هدایت برگردانیده و از بدبختی و نکبت شرک بسوی سعادت توحید بکشاند. </p> <p>و لازمه این منظور این است که کمال اهتمام را در رسیدن به آن هدف مبذول داشته و برای هدایت یک گمراه و احیای یک حق هر چند هم ناچیز باشد از هر راهی که امید می‌رود به هدف برسد استفاده شود، و به همین جهت است که خدای تعالی با اینکه از مشرکین غیر<code class="page" rel="9,206"/> معاهد بیزاری جسته و خون و مال و عرض آنان را هدر کرده بود از آنجایی که منظورش این بود که حقی احیاء و باطلی ابطال شود لذا وقتی احتمال می‌دهد همین مشرکین براه راست بیایند همین امید و احتمال تا آنجا که مبدل به یاس و نومیدی از هدایتشان نشود از هر قصد سویی جلوگیری می‌کند. </p> <p>پس وقتی مشرکی پناه می‌خواهد تا از نزدیک دعوت دینی را بررسی نموده و اگر آن را حق دید و حقانیتش برایش روشن شد پیروی کند واجب است او را پناه دهند تا کلام خدا را بشنود، و در نتیجه پرده جهل از روی دلش کنار رفته و حجت خدا برایش تمام شود، و اگر با نزدیک شدن و شنیدن باز هم گمراهی و استکبار خود را ادامه داد و اصرار ورزید البته جزو همان کسانی خواهد شد که در پناه نیامده و امان نیافته‌اند، و خلاصه امانی که به آنها داده شده بود باطل گشته و باید به هر وسیله که ممکن باشد زمین را از لوث وجودش پاک کرد. این آن معنایی است که آیه شریفه‌ <span class="aya" rel="9_6" data-words="1-7">و إن أحد من المشرکین استجارک فأجره...</span>، به کمک آیات قبل و بعدش آن را افاده می‌کند. </p> <p>بنا بر این، معنای آیه چنین می‌شود: اگر بعضی از این مشرکین که خونشان را هدر کردیم از تو خواستند تا ایشان را در پناه خود امان دهی تا بتوانند نزدت حاضر شده و در امر دعوتت با تو گفتگو کنند ایشان را پناه ده تا کلام خدا را که متضمن دعوت تو است بشنوند و پرده جهلشان پاره شود و این معنا را به ایشان ابلاغ کن تا از ناحیه تو ایمنی کاملی یافته و با خاطر آسوده نزدت حاضر شوند، و این دستور از این جهت از ناحیه خدای متعال تشریع شد که مشرکین مردمی جاهل بودند و از مردم جاهل هیچ بعید نیست که بعد از پی بردن به حق آن را بپذیرند. </p> <p>و این دستور العملها از ناحیه قرآن و دین قویم اسلام نهایت درجه رعایت اصول فضیلت و حفظ مراسم کرامت و گسترش رحمت و شرافت انسانیت است. </p> <p>پس، از آنچه گذشت معلوم شد: اولا آیه شریفه آن حکم عمومی را که در آیه قبلیش در جمله‌ <span class="aya" rel="9_5" data-words="5-8">فاقتلوا المشرکین حیث وجدتموهم</span> بود تخصیص می‌زند. </p> <p>و ثانیا کلمه حتی در جمله‌ <span class="aya" rel="9_6" data-words="8-11">حتی یسمع کلام الله</span> حکم تخصیص را که مساله پناه دادن به پناه‌خواهان است مقید بسر رسید معینی می‌کند و می‌فهماند که حکم امان دادن برای شنیدن کلام خدا و بررسی مواد رسالت است، و قهرا مدت امان گرفتن مقید به مقدار بررسی مزبور است و رسول خدا (ص) تا آن مقدار از زمان می‌تواند به امان خود وفاداری کند که مشرکین برای شنیدن کلام خدا و بررسی ادله نبوت او به آن مقدار مهلت محتاج باشند، و اما بعد از آنکه کلام خدا را شنیدند، و تا آنجا که ضلالت از هدایت برایشان متمایز شود<code class="page" rel="9,207"/> بررسی نمودند دیگر معنا ندارد آن مهلت امتداد پیدا کند، بلکه قهرا و خود بخود مساله امان باطل گشته و شخص امان یافته تنها این مقدار فرصت دارد که به جایگاه و مامن خود که از آنجا به نزد پیغمبر آمده بود برگردد، و مسلمین در این فرصت متعرض او نشوند، تا بتواند از مرگ و زندگی یکی را به اراده خود اختیار کند. </p> <p>و ثالثا به دست آمد که مقصود از کلام خدا مطلق آیات قرآنی است، البته آن آیاتی که مربوط به اصول معارف الهی و معالم دینی و یا رد شبهاتی است که ممکن است به دلها راه پیدا کند. این چند نکته مطالبی است که آیه شریفه به کمک قرینه مقام و سیاقی که دارد آنها را افاده می‌کند. </p> <p>و از همین جا معلوم می‌شود اینکه بعضی از مفسرین گفته‌اند: مقصود از کلام خدا آیات مربوط به توحید است و یا گفته‌اند: مقصود از آن سوره برائت و یا خصوص آیات اول آن است که در موسم حج به گوششان خورده صحیح نیست چون دلیلی بر این اختصاص نداریم<span class="footnote" rel="1" title="تفسیر المنار ج ۱۰ ص ۱۷۸">*</span>. </p> <p>و رابعا اینکه منظور از شنیدن کلام خدا واقف شدن بر اصول دین و معالم آن است نه صرف شنیدن، گو اینکه صرف شنیدن هم در جایی که شنونده عرب باشد بی دخالت نیست، و لیکن قرآن کریم تنها مال عرب نیست و در آنجا که شنونده‌اش غیر عرب باشد قطعا و بطوری که از سیاق استفاده می‌شود مقصود از شنیدن همان به دست آوردن اصول دین و معالم آن خواهد بود. </p> <h3> <span class="title" rel="9_6 9_1 9_2 9_3 9_4 9_5 9_7 9_8 9_9 9_10 9_11 9_12 9_13 9_14 9_15 9_16">حکم وجوب امان دادن برای استماع کلام خدا، قابل نسخ نیست</span> </h3> <p> و خامسا معلوم شد این آیه از آیات محکمه است و نسخ نشده و بلکه قابل نسخ نیست، زیرا این معنا از ضروریات مذاق دین و ظواهر کتاب و سنت است که خداوند قبل از اینکه حجت بر کسی تمام شود او را عقاب نمی‌کند، و مؤاخذه و عتاب همیشه بعد از تمام شدن بیان است، و از مسلمات مذاق دین است که جاهل را با اینکه در مقام تحقیق و فهمیدن حق و حقیقت برآمده دست خالی برنمی‌گرداند و تا غافل است او را مورد مؤاخذه قرار نمی‌دهد. بنا بر این، بر اسلام و مسلمانان است که به هر کس از ایشان که امان بخواهد تا معارف دین را شنیده و از اصول دعوت دینی سر درآورد امان دهند تا اگر حقیقت بر وی روشن شد پیرو دین شود، و ما دام که اسلام، اسلام است این اصل قابل بطلان و تغییر نیست و آیه محکمی است که تا قیامت قابل نسخ نمی‌باشد. </p> <p>پس اینکه بعضی‌ها گفته‌اند: آیه‌ <span class="aya" rel="9_6" data-words="1-11">و إن أحد من المشرکین استجارک فأجره حتی یسمع کلام الله</span>   <code class="page" rel="9,208"/>بوسیله آیه‌ <span class="aya" rel="9_36" data-words="27-33">و قاتلوا المشرکین کافة کما یقاتلونکم کافة</span> نسخ شده است صحیح نیست<span class="footnote" rel="1" title="تفسیر المنار ج ۱۰ ص ۱۷۸ و تفسیر کشاف ج ۲ ص ۲۴۹">*</span>. </p> <p>و سادسا به دست آمد که این آیه پناه دادن به پناه‌خواهان را وقتی واجب کرده که مقصود از پناهنده شدن، مسلمان شدن و یا چیزی باشد که نفعش عاید اسلام گردد، و اما اگر چنین غرضی در کار نباشد آیه شریفه به هیچ وجه دلالت ندارد که به چنین کسی باید پناه داد، و این شخص مشمول آیات سابق است که دستور تشدید را داده است. </p> <p>و سابعا اینکه جمله‌ <span class="aya" rel="9_6" data-words="12-14">ثم أبلغه مأمنه</span> با اینکه جمله‌ <span class="aya" rel="9_6" data-words="7-9">فأجره حتی یسمع</span> بدون آن مقصود را می‌رساند برای این آورده شد که بر کمال عنایت بر باز شدن‌راه هدایت به روی مردم دلالت کند، و بفهماند که اسلام تا چه اندازه خواسته است حریت مردم را در زندگی و کارهای حیاتی آنان حفظ کند. آری، اسلام از بکار بردن کلماتی نظیر <em>باید چنین شود</em> و <em>خدا چنین خواسته</em> اغماض کرده تا مردم اگر هلاک می‌شوند و اگر به راه زندگی می‌افتند در هر دو حال اختیارشان بعد از فهمیدن و تمام شدن حجت باشد، و دیگر بعد از آمدن انبیاء بشر بر خدا حجتی نداشته باشد. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">پذیرش دین حق باید با اختیار باشد و در اصول اعتقادی باید علم یقینی حاصل شود</span> </h3> <p> و ثامنا اینکه-بطوری که دیگران هم گفته‌اند-آیه شریفه دلالت دارد بر اینکه اعتقاد به اصل دین باید به حد علم یقینی برسد و اگر به این حد نرسد یعنی اعتقادی آمیخته با شک و ریب باشد کافی نیست، هر چند به حد ظن راجح رسیده باشد،<span class="footnote" rel="2" title="تفسیر فخر رازی ج ۱۵ ص ۲۲۸">*</span> به شهادت اینکه خدای تعالی در چند جای قرآن از پیروی ظن مذمت نموده به پیروی علم سفارش کرده، و از آن جمله فرموده است: <span class="aya" rel="17_36" data-words="1-8">و لا تقف ما لیس لک به علم</span><span class="footnote" rel="3" title="پیروی مکن چیزی را که بدان علم نداری سوره اسری آیه ۳۶">*</span> و نیز فرموده: <span class="aya" rel="53_28" data-words="7-18">إن یتبعون إلا الظن و إن الظن لا یغنی من الحق شیئا</span><span class="footnote" rel="4" title="جز گمان پیروی نمی‌کنند و حال آنکه ظن بهیچ وجه جای حق و علم را نمی‌گیرد سوره نجم آیه ۲۸">*</span> و نیز فرموده: <span class="aya" rel="43_20" data-words="8-16">ما لهم بذلک من علم إن هم إلا یخرصون</span><span class="footnote" rel="5" title="ایشان را در این عقیده علمی نیست و تنها به مظنه و تخمین تکیه می‌کنند سوره زخرف آیه ۲۰">*</span> و اگر در اصول اعتقادی دین مظنه و تقلید کافی بود دیگر جا نداشت در آیه مورد بحث دستور دهد پناه‌خواهان را پناه دهند تا اصول دین و معارف آن را به عقل خود درک کنند، زیرا برای مسلمان شدن ایشان راه دیگری که عبارتست از تقلید وجود داشت، پس معلوم می‌شود تقلید           <code class="page" rel="9,209"/> کافی نیست و کسی که می‌خواهد مسلمان شود باید در حق و باطل بودن دین بحث و دقت به عمل آورد. </p> <p>البته نمی‌خواهیم بگوئیم آیه مورد بحث عموم مردم را مکلف کرده که تنها از راه استدلال به اصول دین اعتقاد پیدا کنند، بلکه، می‌خواهیم بگوئیم آیه شریفه دلالت دارد بر اینکه باید اعتقاد علمی و یقینی باشد چه از راه استدلالهای علمی و چه از هر راه دیگری که و لو اتفاقا و احیانا مفید علم باشد، پس کسی به ما اشکال نکند به اینکه استدلال بر اصول معارف دین جز از راه عقل ممکن نیست (و چرا آیه شریفه برای تحصیل آن راه شنیدن آیات قرآن را پیشنهاد کرده؟) آری صحیح بودن راه استدلال امری است و جایز بودن اعتماد بر علم از هر راهی که به دست آید امر دیگری است. </p> <p><code class="aya" rel="9_7"/> <span class="aya" rel="9_7" data-words="1-9">کیف یکون للمشرکین عهد عند الله و عند رسوله ...</span> این جمله مطالب قبلی را که عبارت بود از شکستن عهد مشرکین که اعتمادی به عهد- شان نیست و کشتن آنان تا زمانی که به خدا ایمان آورده و در برابر دین توحید خاضع شوند، و همچنین استثناء کسانی را که عهد خود را نمی‌شکنند و تا پایان مدت عهدنامه وفا دارند بطور اجمال توضیح می‌دهد. </p> <p>پس این آیه و پنج آیه بعدش حکم مزبور و استثنایی که از آن شده و انتهای مدت حکم را بیان می‌کند. </p> <p>پس اینکه فرمود: <span class="aya" rel="9_7" data-words="1-4">کیف یکون للمشرکین عهد...</span> استفهامی است در مقام انکار یعنی اینها وفادار به عهد نیستند، و لذا بلا فاصله مشرکینی را که در مسجد الحرام با مسلمانان عهد کردند استثناء کرد، چون آنها عهد خود را نشکستند و لذا در باره‌شان فرمود: <span class="aya" rel="9_7" data-words="16-20">فما استقاموا لکم فاستقیموا لهم</span> یعنی تا زمانی که آنها به عهد خود استقامت ورزیدند شما هم استقامت کنید. آری، پایداری به عهد کسانی که به عهد خود وفا دارند از لوازم تقوای دینی است به همین جهت دستور فوق را با جمله‌ <span class="aya" rel="9_4" data-words="20-23">إن الله یحب المتقین</span> تعلیل می‌کند، و عین این تعلیل در آیه قبلی بود که می‌فرمود: <span class="aya" rel="9_4" data-words="15-23">فأتموا إلیهم عهدهم إلی مدتهم إن الله یحب المتقین</span>. </p> <p><code class="aya" rel="9_8"/> <span class="aya" rel="9_8" data-words="1-12">کیف و إن یظهروا علیکم لا یرقبوا فیکم إلا و لا ذمة...</span> راغب در مفردات گفته است: کلمه <em>الال</em> به معنای همبستگی و رابطه‌ایست که از عهد و حلف به وجود می‌آید. و جمله <em>قرابة تئل</em> به معنای قرابتی است که از روشنی قابل انکار نباشد، و به همین معنا آمده است در آیه‌ <span class="aya" rel="9_10" data-words="1-8">لا یرقبون فی مؤمن إلا و لا ذمة</span>. و در جمله <em>ال الفرس</em> که به معنای <em>سرعت کرد اسب</em> می‌باشد نیز معنای روشنی خوابیده، چون سرعت<code class="page" rel="9,210"/> کردن اسب در حقیقت ظهور و بروز آنست. این تعبیر استعاره‌ای است که در باب سرعت کردن به کار می‌بریم و می‌گوئیم فلانی برقی زد و جست<span class="footnote" rel="1" title="مفردات راغب ص ۲۰">*</span>. </p> <p>و در معنای کلمه <em>ذمة</em> گفته است: <em>ذمام</em> -با کسر ذال-به معنای آن توبیخ و مذمتی است که متوجه انسان در برابر عهدشکنی‌اش می‌شود، و همچنین کلمه <em>ذمة</em> و  <em>مذمة</em> هم چنان که گفته شده است: لی مذمة فلا تهتکها-مرا مذمتی است که مبادا پرده از رویش برداری <em>و گفته شده است: </em> اذهب مذمتهم بشی‌ء یعنی در مقابل ذمه‌ای که داری چیزی به ایشان بده و از این معنایی که راغب در باره ذمه کرده به خوبی برمی‌آید که کلمه مذکور از ماده <em>ذم</em> که مقابل مدح است اشتقاق یافته. </p> <p>و بعید نیست اینکه خدای تعالی در آیه مورد بحث میان <em>ال</em> و <em>ذمة</em> مقابله انداخته برای این بوده که تا دلالت کند بر اینکه مشرکین هیچگونه میثاقی را که حفظش از واجبات است نسبت به مؤمنین حفظ و رعایت نمی‌کنند، چه آن میثاقهایی که اساسش اصول تکوینی و واقعی است مانند خویشاوندی و قرابت و یا آن میثاقهایی که اساسش قرار داد و اصطلاح باشد، مانند عهد و پیمانها و سوگندها و امثال آن. </p> <p>و اگر کلمه <em>کیف</em> در ابتدای آیه مورد بحث تکرار شده هم برای این بوده که مطلب را تاکید کند، و هم اینکه آن ابهامی را که فاصله شدن جمله طولانی‌ <span class="aya" rel="9_4" data-words="1-3">إلا الذین عاهدتم</span> میان جمله‌ <span class="aya" rel="9_7" data-words="1-2">کیف یکون</span> و جمله‌ <span class="aya" rel="9_8" data-words="2-4">و إن یظهروا</span> ممکن بود در بیان ایجاد کند بردارد. </p> <h3> <span class="title" rel="9_8 9_1 9_2 9_3 9_4 9_5 9_6 9_7 9_9 9_10 9_11 9_12 9_13 9_14 9_15 9_16">مشرکین به هیچ میثاق طبیعی یا قراردادی در برابر مؤمنین وفادار نیستند هر چند چرب زبانی کنند</span> </h3> <p> پس معنای آیه شریفه چنین است: چگونه مشرکین در نزد خدا و رسول عهدی دارند و حال آنکه هم ایشان اگر بر شما دست یابند در باره شما رعایت عهد و قرابت را نخواهند کرد، امروز شما را با چرب زبانی راضی می‌کنند تا از کشتنشان دست بردارید لیکن دلهایشان به گفته‌هایشان ایمان نداشته و بیشترشان فاسقند. </p> <p>از اینجا معلوم می‌شود که جمله‌ <span class="aya" rel="9_8" data-words="13-14">یرضونکم بأفواههم</span> از باب مجاز عقلی است، چون راضی کردن را به دهن‌ها نسبت داده در حالی که در حقیقت منسوب به گفتارهاست که در دهن‌ها وجود پیدا می‌کند و از آنها خارج می‌شود. </p> <p>و این جمله یعنی جمله‌ <span class="aya" rel="9_8" data-words="13-13">یرضونکم...</span>، مساله انکار وجود عهد را برای مشرکین تعلیل می‌کند، و به همین جهت‌با فصل و بدون عطف آمده. </p> <p>و تقدیر آن چنین است: چگونه برای آنان عهدی می‌تواند باشد و حال آنکه با   <code class="page" rel="9,211"/> دهن‌هایشان شما را راضی می‌کنند و لیکن دلهایشان از آنچه در دهنهایشان است خودداری دارد و بیشترشان فاسقند. </p> <p>و اما اینکه فرمود: <span class="aya" rel="9_8" data-words="18-20">و أکثرهم فاسقون</span> مقصود بیان این جهت است که اکثر ایشان بهمین فعل عهد شکنند نه اینکه اگر روزی همگیشان بر شما غلبه یافتند عهد شما را می‌شکنند پس آیه شریفه هم متعرض حال افراد مشرکین است و هم حال دسته جمعی آنان و می‌فرماید افرادشان هیچ عهدی و میثاقی و قرابتی را در باره شما رعایت نمی‌کنند و دسته جمعیشان هم اگر قدرت یابند عهدی و پیمانی را از شما مرعی نخواهند داشت. </p> <p><code class="aya" rel="9_9"/> <span class="aya" rel="9_9" data-words="1-5">اشتروا بآیات الله ثمنا قلیلا...</span> این جمله مقدمه و تمهیدی است برای آیه بعدی که می‌فرماید: <code class="aya" rel="9_10"/> <span class="aya" rel="9_10" data-words="1-8">لا یرقبون فی مؤمن إلا و لا ذمة</span> و هر دو بیان و تفسیرند برای جمله‌ <span class="aya" rel="9_8" data-words="18-20">و أکثرهم فاسقون</span>. </p> <p>از همین جا بدست می‌آید که هر چند فسق به معنای خروج از رسم عبودیت خدای تعالی است، و لیکن گفتن اینکه مقصود از آن در این آیه خروج از عهد و پیمان است به ذهن نزدیک‌تر است. </p> <p>و اینکه فرمود: <span class="aya" rel="9_10" data-words="9-12">و أولئک هم المعتدون</span> به منزله تفسیر است برای همه احوالات و روحیات و رفتارهای ایشان، و در عین حال جواب از یک سؤال مقدری هم هست، و آن سؤال و یا شبه سؤال این است اگر عهدشکنی اعتداء و ظلم نیست، پس چرا خداوند دستور می‌دهد عهد این مشرکین را بشکنیم. جواب اینکه عهدشکنی شما ظلم نیست بخاطر آن عداوتی که این مشرکین در دلهایشان پنهان داشته و بیشتر آنان آن عداوت را در مقام عمل اظهار داشته و از راه خدا و پیشرفت دین جلوگیری می‌کنند، و در اعمال غرض‌های خود پابند بهیچ قرابت و عهدی نیستند پس تجاوز کار ایشانند نه شما. </p> <p><code class="aya" rel="9_11"/> <span class="aya" rel="9_11" data-words="1-5">فإن تابوا و أقاموا الصلاة...</span> این دو آیه جمله‌ <span class="aya" rel="9_3" data-words="19-31">فإن تبتم فهو خیر لکم و إن تولیتم فاعلموا أنکم غیر معجزی الله</span> را که در سابق گذشت بطور تفصیل بیان می‌کند. </p> <p>و منظورش از توبه به دلالت سیاق این است که بسوی ایمان به خدا و آیات او برگردند، و به همین جهت بصرف توبه اکتفاء نکرده و مساله بپا داشتن نماز را که روشن‌ترین مظاهر عبادت خداست و همچنین زکات دادن را که قوی‌ترین ارکان جامعه دینی است به آن اضافه کرد، و این دو را به عنوان نمونه و اشاره به همه وظایف دینی که در تمامیت ایمان به آیات خدا دخالت دارند ذکر نمود. <code class="page" rel="9,212"/> این بود معنای‌ <span class="aya" rel="9_11" data-words="2-8">تابوا و أقاموا الصلاة و آتوا الزکاة</span> و اما معنای‌ <span class="aya" rel="9_11" data-words="9-11">فإخوانکم فی الدین</span> مقصود از آن این است که بفرماید: در صورتی که توبه کنند با سایر مؤمنین در حقوقی که اسلام آن را معتبر دانسته مساوی خواهند بود. </p> <p>و اگر در این آیه و در آیه <span class="aya" rel="49_10" data-words="1-3">إنما المؤمنون إخوة-</span> مؤمنان برادران یکدیگرند مساله تساوی در حقوق را به برادری تعبیر کرده برای این است که دو برادر دو شاخه هستند که از یک تنه جدا و منشعب شده‌اند و این دو در همه شؤون مربوط به اجتماع خانواده و در قرابتی که با اقربا و فامیل دارند مساوی هستند. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">برادر خوانده شدن مؤمنین در قرآن کریم به نحو مجاز و استعاره نیست بلکه آثاری بر آن مترتب است</span> </h3> <p> و چون برای این اخوت احکام و آثاری شرعی است، لذا قانون اسلام آن را یک سنخ برادری حقیقی میان افراد مسلمین معتبر کرده است که عینا مانند برادری طبیعی آثاری عقلی و دینی بر آن مترتب می‌شود. بنا بر این، اگر قرآن این معنا را برادری نامیده این نامیدنش بطور مجاز و استعاره نبوده است، بلکه یک نحوه برادری جدی است هم چنان که رسول خدا  (ص) بطوری که نقل شده است فرموده: مردم با ایمان نسبت به هم برادرند، و پائین‌ترین ایشان کارهایی که بعهده مؤمنین است در ذمه خود انجام می‌دهند (یعنی مؤمنین تا جایی که بتوانند به هم کمک می‌کنند) و همگی دست واحدی هستند بر علیه دشمن. </p> <p><code class="aya" rel="9_12"/> <span class="aya" rel="9_12" data-words="1-18">و إن نکثوا أیمانهم من بعد عهدهم و طعنوا فی دینکم فقاتلوا أئمة الکفر إنهم لا أیمان لهم...</span> از سیاق آیه استفاده می‌شود که مراد غیر آن مشرکین است که در آیه قبلی دستور داد عهد و پیمانشان را بشکنید و فرمود: چون آنها تجاوزکارند و در هیچ مؤمنی قرابت و عهدی را رعایت نمی‌کنند، چون اگر منظور از آیه مورد بحث هم همانها می‌بودند دیگر جا نداشت با اینکه در آنان نقض عهد را شرط کرده بفرماید: اگر عهد شکستند. </p> <p>پس قطعا منظور در آیه مورد بحث قوم دیگری است که با زمامدار مسلمانان عهدی داشته و آن را شکسته‌اند، و خداوند قسمهایشان را لغو دانسته و دستور می‌دهد که با آنان کارزار کنید، و علاوه آنان را پیشوایان کفر نامیده چون نسبت به سایرین در کفر به آیات خدا سابقه‌دارترند، و سایرین از آنان یاد می‌گیرند، لذا باید با همه آنان بجنگند بلکه بدین وسیله از عهدشکنی دست بردارند. </p> <p><code class="aya" rel="9_13"/> <span class="aya" rel="9_13" data-words="1-10">أ لا تقاتلون قوما نکثوا أیمانهم و هموا بإخراج الرسول-</span> تا آخر چهار آیه  این آیات مسلمانها را تحریک می‌کند به اینکه با مشرکین بجنگند، و برای اینکه تحریکشان کند، آن جرائمی را که مشرکین مرتکب شده و خیانتهایی که به خدا و حق و حقیقت ورزیدند، و خطاها و طغیاناتشان را در رابطه با عهدشکنی و اینکه می‌خواستند آن حضرت را بیرون<code class="page" rel="9,213"/> کنند و شروع در جنگ را خاطرنشان می‌سازد. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">تحریک و تشویق مسلمین به قتال و کارزار با بیان اینکه جهاد صحنه آزمون است و... </span> </h3> <p> و نیز به منظور تحریکشان تعریفشان می‌کند به اینکه لازمه ایمانشان به خدای مالک خیرات و شرور و مالک منافع و مضار ایشان این است که‌جز از او نترسند، بدین وسیله دلهایشان را تقویت نموده و بر امر کارزار با دشمن تشجیعشان می‌کند، و در آخر این معنا را خاطرنشان می‌سازد که شما مورد امتحان خدا قرار گرفته‌اید، و باید از نظر خلوص نیت و قطع پیوندهای دوستی و فامیلی با مشرکین از امتحان درآئید، تا به آن اجرهایی که مخصوص مؤمنین واقعی است نائل شوید. </p> <p><code class="aya" rel="9_14"/> <span class="aya" rel="9_14" data-words="1-4">قاتلوهم یعذبهم الله بأیدیکم...</span> -بار دیگر امر به قتال را تکرار می‌کند چون با تحریک و تشویقی که گذشت حالا دیگر بهتر مورد قبول واقع می‌شود. آری، امر اولی ابتدایی بود و مسبوق به تحریک و یا تشویقی نبود، بخلاف دومی که امر اول توطئه و زمینه‌چینی آن را کرده و مامورین را کاملا آماده ساخته است. </p> <p><code class="aya" rel="9_15"/>علاوه بر اینکه جمله‌ <span class="aya" rel="9_14" data-words="2-6">یعذبهم الله بأیدیکم و یخزهم</span>... <span class="aya" rel="9_14-15" data-words="15-18">و یذهب غیظ قلوبهم</span> نیز مؤکد امر و مشوق مامورین است بر امتثال و اجرای آن. گفتن این معنا که کشتار مشرکین به دست مؤمنین عذاب خداست و در حقیقت مؤمنین ایادی خدای سبحانند، و نیز تذکر اینکه مشرکین خوار خواهند شد و خداوند ایادی خود را نصرت خواهد داد و داغ دلهایشان را از کفار خواهد گرفت خود مشوقی است که آنان را با اراده‌ای صاف و جرأت و نشاط وافی بسوی عمل سوق می‌دهد. </p> <p> <span class="aya" rel="9_15" data-words="5-10">و یتوب الله علی من یشاء...</span> -این آیه به منزله استثنایی است که می‌رساند حکم قتال بطور مطلق نیست. </p> <p><code class="aya" rel="9_16"/> <span class="aya" rel="9_16" data-words="1-11">أم حسبتم أن تترکوا و لما یعلم الله الذین جاهدوا منکم...</span> این آیه به منزله تعلیل دیگری است برای وجوب قتال و نتیجه آن هم تحریک مؤمنین است بر قتال و هم اینکه حقیقت امر را برای آنان بیان می‌کند، و خلاصه آن بیان این است که: دار دنیا دار امتحان و زورآزمایی با ناملایمات است زیرا که نفوس انسانها در ابتدای خلقتشان از خیر و شر و سعادت و شقاوت و هر رنگ دیگری پاک بوده، و مراتب نزدیکی و تقرب به خدا را تنها به کسانی می‌دهند که نسبت به خدا و آیات او ایمان خالص داشته باشند، خلوص ایمان هم جز به امتحان هویدا نمی‌شود. آری، مقام عمل است که پاکان و ناپاکان را از هم جدا می‌کند، و مردان مخلص را از کسانی که فقط ادعای ایمان دارند جدا می‌سازد. </p> <p>و چون چنین است حتما باید این هایی که ادعا می‌کنند به اینکه ما جان و مال خود را به<code class="page" rel="9,214"/> خدا در برابر بهشت فروخته‌ایم امتحان شوند و باید با ابتلائاتی از قبیل کارزار مورد آزمایش قرار گیرند که صادق و کاذب را خوب معلوم می‌کند و تتمه و روابط محبت و خویشاوندی با دشمنان خدا را از دلها قطع می‌سازد و کار نجات و هلاکت را یک طرفی می‌کند. </p> <p>پس مؤمنین باید امر به قتال را امتثال کنند، بلکه در امتثال آن سبقت هم بگیرند تا هر چه زودتر صفای جوهره و حقیقت ایمانشان ظاهر گشته و با آن در روزی که جز حجت حق بکار نرود با خدای خود احتجاج کنند. </p> <p>پس اینکه فرمود: <span class="aya" rel="9_16" data-words="1-4">أم حسبتم أن تترکوا</span> معنایش این است که: گویا گمان کرده‌اید که ما شما را بحال خود وا می‌گذاریم و حقیقت صدق ادعایتان در ایمان به خدا و آیاتش برای ما روشن نمی‌گردد؟. </p> <p>و اینکه فرمود: <span class="aya" rel="9_16" data-words="5-8">و لما یعلم الله...</span> معنایش این است که: و در خارج معلوم نمی‌شود که جهاد می‌کنید یا نه و آیا غیر خدا و رسول و مؤمنین را برای خود اتخاذ می‌کنید یا خیر پدید آمدن این صحنه‌ها در خارج خود علم خداوند است به آنها، نظیر این بیان با شرح و بسط مختصری در تفسیر آیه‌ <span class="aya" rel="3_142" data-words="1-12">أم حسبتم أن تدخلوا الجنة و لما یعلم الله الذین جاهدوا منکم...</span><span class="footnote" rel="1" title="سوره آل عمران آیه ۱۴۲">*</span> در جلد چهارم همین کتاب گذشت، و شاهد اینکه معنای علم همین است که ما گفتیم جمله‌ <span class="aya" rel="9_16" data-words="25-29">و الله خبیر بما تعملون</span> است. </p> <p>و <span class="phrase">کلمه <em rel="fa_9_16_24-24" data-sentence="5:170">ولیجة</em> بطوری که در مفردات راغب است به معنای کسی است که آدمی او را تکیه‌گاه خود قرار دهد که از خانواده‌اش نباشد<span class="footnote" rel="2" title="مفردات راغب ص ۵۳۲">*</span>.</span> </p> <h3>بحث روایتی</h3> <p> در تفسیر قمی در ذیل آیه‌ <span class="aya" rel="9_1" data-words="1-5">براءة من الله و رسوله</span> می‌گوید: پدرم از محمد بن فضل از ابن ابی عمیر از ابی الصباح کنانی از امام صادق (ع) برایم حدیث کرد که آن حضرت فرمود: این آیه بعد از مراجعت رسول خدا (ص) از جنگ تبوک که در سنه نهم هجرت اتفاق افتاد نازل گردید. </p> <p>آن گاه فرمود: رسول خدا (ص) بعد از آنکه مکه را فتح کرد در آن سال از     <code class="page" rel="9,215"/> زیارت مشرکین جلوگیری نفرمود و از سنت‌های زیارتی مشرکین یکی این بود که اگر با لباس وارد مکه می‌شدند و با آن لباس دور خانه خدا طواف می‌کردند دیگر آن لباس را به تن نمی‌کردند و می‌باید آن را صدقه دهند لذا برای اینکه لباسهایشان را از دست نداده باشند قبل از طواف از دیگران لباسی را عاریه و یا کرایه می‌کردند و بعد از طواف به صاحبانشان بر می‌گرداندند، در این میان اگر کسی به لباس عاریه و اجاره دست نمی‌یافت و خودش هم تنها یک دست لباس همراه داشت، برای آنکه آن لباس را از دست ندهد ناچار برهنه می‌شد و لخت مادرزاد به طواف می‌پرداخت. </p> <p>وقتی زنی رعنا و زیبا از زنان عرب به زیارت حج آمد و خواست تا لباسی عاریه و یا کرایه کند لیکن نیافت، خواست با لباس طواف کند گفتند: در این صورت بایستی بعد از طواف لباست را تصدق دهی، گفت: من جز این لباس ندارم، و لذا لخت شد و به طواف پرداخت، مردم ریختند به تماشایش ناچار یک دست خود را بر عورت پیشین و دست دیگرش را بر عورت پسین گذاشت و طواف را به آخر رساند در حالی که می‌گفت: <span class="poem">الیوم یبدو بعضه او کله‌ / فما بدأ منه فلا احله<span class="footnote" rel="1" title="امروز بعضی از آن (عورتم) و یا همه‌اش هویدا می‌شود پس آنچه را که هویدا گردد (بر کسی) حلال نمی‌کنم">*</span>. </span> بعد از آنکه از طواف فارغ شد عده‌ای به خواستگاریش آمدند، گفت من شوهر دارم. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16"> روایاتی در مورد نزول آیات برائت و مامور شدن علی (ع) برای اعلان آن آیات در مکه و باز گرداندن ابو بکر از نیمه راه این ماموریت</span> </h3> <p> از طرفی سیره رسول خدا (ص) قبل از نزول این سوره این بود که جز با کسانی که به جنگ او برمی‌خاستند نمی‌جنگید، و این روش بخاطر این آیه بود که می‌فرماید: <span class="aya" rel="4_90" data-words="26-39">فإن اعتزلوکم فلم یقاتلوکم و ألقوا إلیکم السلم فما جعل الله لکم علیهم سبیلا</span><span class="footnote" rel="2" title="حال اگر از شما کنار کشیده دیگر با شما پیکار نکردند، و به شما پیشنهاد صلح دادند (در این صورت) خداوند برای شما تسلطی بر ایشان قرار نداده سوره نساء آیه ۹۰">*</span> تا آنکه سوره برائت نازل شد، و پیامبر مامور شد به اینکه مشرکین را از دم شمشیر بگذارند چه آنها که سر جنگ دارند و چه آنها که کنارند، مگر آن کسانی که در روز فتح مکه برای مدتی با آن حضرت معاهده بستند، مانند صفوان بن امیه و سهیل بن عمرو که به فرمان: <span class="aya" rel="9_1-2" data-words="1-15">براءة من الله و رسوله إلی الذین عاهدتم من المشرکین، فسیحوا فی الأرض أربعة أشهر</span> چهار ماه یعنی بیست روز از ذی الحجه و تمامی محرم و صفر و ربیع الاول و ده روز از ربیع الثانی مهلت یافتند، که اگر بعد از این مدت باز به شرک خود باقی ماندند آنان نیز محکوم به مرگند. </p> <p>     <code class="page" rel="9,216"/> وقتی این آیات نازل شد رسول خدا (ص) آن را به ابی بکر داد تا به مکه ببرد و در منی در روز عید قربان برای مردم قرائت کند. ابو بکر به راه افتاد و بلا فاصله جبرئیل نازل و دستور آورد که این ماموریت را از ناحیه تو مردی جز از خاندان خودت نباید انجام دهد. </p> <p>رسول خدا (ص) امیر المؤمنین (ع) را به دنبال ابی بکر فرستاد، و آن جناب در محل <em>روحاء</em> به وی رسید و آیات نامبرده را از او گرفت و روانه شد. ابی بکر به مدینه بازگشت و عرض کرد: یا رسول اللَّه!چیزی در باره من نازل شد؟ فرمود: نه، و لیکن خداوند دستور داد که این ماموریت را از ناحیه من جز خودم و یا مردی از خاندانم نباید انجام دهد<span class="footnote" rel="1" title="تفسیر قمی ج ۱ ص ۲۸۱ و ۲۸۲">*</span>. </p> <p>و در تفسیر عیاشی از حریز از امام صادق (ع) روایت کرده که فرمود: رسول خدا (ص) ابی بکر را با آیات سوره برائت به موسم حج فرستاد تا بر مردم بخواند جبرئیل نازل شد و گفت: از ناحیه تو جز علی نباید برساند، لذا حضرت علی  (ع) را دستور داد تا بر ناقه غضباء سوار شود و خود را به ابی بکر رسانیده آیات را از او بگیرد و به مکه برده بر مردم بخواند. ابی بکر عرض کرد آیا خداوند بر من غضب کرده؟ فرمود: نه، چیزی که هست دستور رسیده که جز مردی از خودت کسی نمی‌تواند پیامی به مشرکین ببرد. </p> <p>از آن طرف وقتی علی (ع) به مکه رسید که بعد از ظهر روز قربانی بود که روز حج اکبر همانست، حضرت در میان مردم برخاست و صدا زد: ای مردم من فرستاده رسول خدایم به سوی شما، و این آیات را آورده‌ام: <span class="aya" rel="9_1-2" data-words="1-15">براءة من الله و رسوله إلی الذین عاهدتم من المشرکین، فسیحوا فی الأرض أربعة أشهر</span> یعنی بیست روز از ذی الحجه و تمامی محرم و صفر و ربیع الاول و ده روز از ربیع الثانی. آن گاه فرمود: از این پس نباید کسی لخت و عریان اطراف خانه طواف کند، نه زن و نه مرد، و نیز هیچ مشرکی دیگر حق ندارد بعد از امسال به زیارت بیاید، و هر کس از مشرکین با رسول خدا (ص) عهدی بسته است مهلت و مدت اعتبار آن تا سرآمد همین چهار ماه است<span class="footnote" rel="2" title="تفسیر عیاشی ج ۲ ص ۷۳ ش ۴">*</span>. </p> <p>مؤلف: به قرینه روایتی که بعدا نقل می‌شود مقصود آن عهدهایی بوده که ذکر مدت در آنها نشده است، و اما آنهایی که مدت دار بوده از مدلول خود آیات کریمه برمی‌آید که تا آخر     <code class="page" rel="9,217"/> مدتش معتبر است. </p> <p>و در تفسیر عیاشی و مجمع البیان از ابی بصیر از ابی جعفر (ع) روایت شده که فرمود: علی (ع) آن روز در حالی که شمشیرش را برهنه کرده بود خطاب به مردم کرده و فرمود: دیگر بهیچ وجه هیچ شخص عریانی اطراف خانه خدا نباید طواف کند، و هیچ مشرکی به زیارت خانه نباید بیاید، و هر کس عهدی دارد عهدش تا آخر مدتش معتبر است، و اگر عهدش بدون ذکر مدت است مدتش چهار ماه خواهد بود. و چون این خطبه در روز قربان بوده قهرا چهار ماه عبارت می‌شود از بیست روز از ذی الحجة و تمامی محرم و صفر و ربیع الاول و ده روز از ربیع الثانی آن گاه اضافه کرد که: روز حج اکبر همان روز قربانی است.<span class="footnote" rel="1" title="تفسیر عیاشی ج ۲ ص ۷۴">*</span> مؤلف: روایات وارده از ائمه اهل بیت (ع) بر طبق این مضمون بیشتر از آنست که به شمار آید. </p> <p>و در الدر المنثور است که عبد اللَّه بن احمد بن حنبل در کتاب زوائد مسند و ابو الشیخ و ابن مردویه از علی (رضی اللَّه عنه) روایت کرده‌اند که فرموده: وقتی ده آیه از آیات سوره برائت نازل شد رسول خدا (ص) ابی بکر را خواست و فرمود تا آنها را بر اهل مکه قرائت کند، آن گاه مرا خواست و به من فرمود: خود را به ابی بکر برسان و هر جا به او برخوردی آیات را از او بگیر. </p> <p>ابو بکر برگشت و عرض کرد: یا رسول اللَّه!آیا در باره من چیزی نازل شده؟ فرمود: نه، و لیکن جبرئیل نزد من آمد و گفت از ناحیه تو کسی جز خودت و یا مردی از خودت نباید پیامی به مردم مکه برساند<span class="footnote" rel="2" title="الدر المنثور ج ۳ ص ۲۰۹">*</span>. </p> <p>و نیز در الدر المنثور است که ابن مردویه از سعد بن ابی وقاص نقل کرده که گفت: رسول خدا (ص) ابی بکر را به مکه فرستاد تا آیات برائت را بر آنان بخواند آن گاه علی (رضی اللَّه عنه) را به دنبالش روانه کرد. علی آن آیات را از ابی بکر گرفت، ابی بکر در دل خود خیالها کرد. رسول خدا (ص) فرمود: ای ابی بکر (نگران مباش) هیچ پیامی را از ناحیه من جز خودم و یا مردی از خودم نمی‌بایست برساند<span class="footnote" rel="3" title="سوره توبه آیه ۲۸">*</span>. </p> <p>و در همان کتاب است که ابن مردویه از ابی رافع نقل کرده که گفت: رسول خدا (ص) ابی بکر را با آیات برائت به موسم حج فرستاد، جبرئیل     <code class="page" rel="9,218"/> نازل شد و گفت: این آیات را نباید غیر خودت و یا مردی از اهل بیتت ابلاغ نماید، لذا رسول خدا (ص) علی (رضی اللَّه عنه) را به دنبال ابی بکر فرستاد، و آن جناب در بین راه مکه و مدینه به ابی بکر برخورد و آیات را از ابی بکر گرفت و به مکه برد و در موسم حج برای مردم قرائت کرد<span class="footnote" rel="1" title="الدر المنثور ج ۳ ص ۲۱۰">*</span>. </p> <p>و نیز می‌نویسد ابن حبان و ابن مردویه از ابی سعید خدری روایت می‌کند که گفت: رسول خدا (ص) ابی بکر را فرستاد تا آیات برائت را بر مردم مکه بخواند بعد از آنکه او را روانه کرد علی (رضی اللَّه عنه) را فرستاد و فرمود: یا علی از ناحیه من غیر از من و یا تو نباید کسی به مردم برساند آن گاه او را بر ناقه غضبای خود سوار کرد و روانه ساخت، علی  (ع) خود را به ابی بکر رسانید و آیات برائت را از او گرفت. </p> <p>ابو بکر بسوی نبی ( ص) بازگشت در حالی که از این پیش آمد چیزی در دل داشت، و می‌ترسید، نکند آیه‌ای در باره‌اش نازل شده باشد، وقتی نزد رسول خدا  (ص) آمد عرض کرد: چه بر سرم آمد یا رسول اللَّه؟ حضرت فرمود: خیر است تو برادر من و یار منی در غار، و تو با منی بر لب حوض، چیزی که هست نباید از من کسی پیغامی برساند مگر شخصی از خودم.<span class="footnote" rel="2" title="سوره اعراف آیه ۳۱">*</span> مؤلف: روایات دیگری در همین معنا هست. و در تفسیر برهان از ابن شهرآشوب نقل کرده که گفته است: این روایات را طبرسی، بلاذری، ترمذی، واقدی، شعبی، سدی، ثعلبی، واحدی، قرطبی، قشیری، سمعانی، احمد بن حنبل، ابن بطه، محمد بن اسحاق، ابو یعلی الموصلی، اعمش و سماک بن حرب در کتابهای خود از: عروة بن زبیر، ابی هریره، انس، ابی رافع، زید بن نفیع، ابن عمر و ابن عباس نقل کرده‌اند، و عبارت ابن عباس چنین است: بعد از آنکه آیات: <span class="aya" rel="9_1" data-words="1-5">براءة من الله و رسوله</span> -تا نه آیه-نازل شد، رسول خدا (ص) ابی بکر را بسوی مکه گسیل داشت تا آن آیات را بر مردم بخواند، جبرئیل نازل شد و گفت: کسی غیر از تو و یا مردی از تو این آیات را نباید برساند، لذا رسول خدا (ص) به امیر المؤمنین فرمود: ناقه غضبای مرا سوار شو و خود را به ابی بکر برسان و آیات برائت را از دست او بگیر. ابن عباس گوید: وقتی ابو بکر به نزد رسول خدا (ص) بازگشت با نهایت اضطراب پرسید: یا رسول اللَّه!تو خودت مرا در باره این امری که همه گردن می‌کشیدند بلکه افتخار     <code class="page" rel="9,219"/> ماموریت آن نصیبشان شود نامزد فرمودی پس چطور وقتی برای انجامش روانه شدم مرا برگرداندی؟ حضرت فرمود: امین وحی خدا بر من نازل شد و از ناحیه خداوند این پیغام را آورد که هیچ پیامی را از ناحیه تو جز خودت و یا مردی از خودت نباید برساند و علی از من است و از من نباید برساند جز علی<span class="footnote" rel="1" title="تفسیر برهان ج ۲ ص ۱۰۵">*</span>. </p> <p>از آنچه از روایات نقل کردیم همچنین از روایات بیشتری که از نقلش صرفنظر شد، و نیز از آنچه بزودی در این معنا نقل می‌شود دو نکته اصلی و اساسی استفاده می‌شود: </p><h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">فرستادن علی (ع) برای بردن آیات برائت به مکه و عزل ابو بکر به امر خدا بوده و علی (ع) در ماموریت خود علاوه بر اعلام برائت چند حکم دیگر را نیز اعلام نمود</span> </h3> <p> یکی اینکه فرستادن علی (ع) برای بردن آیات برائت و عزل کردن ابی بکر بخاطر امر و دستور خدا بوده و جبرئیل نازل شده و گفته است: انه لا یؤدی عنک الا انت او رجل منک و این حکم در هیچیک از روایات مقید به برائت و یا شکستن عهد نشده، یعنی در هیچیک آنها نیامده که یا رسول اللَّه جز تو و یا کسی از تو برائت و یا نقض عهد را به مشرکین نمی‌رساند، پس هیچ دلیلی نیست بر اینکه مانند بسیاری از مفسرین اطلاق این روایات را تقیید کنیم، اطلاقی که بزودی مؤیداتی برایش خواهید دید. </p> <p>دوم اینکه علی (ع) در مکه هم چنان که آیات برائت را به گوش مردم رسانید حکم دیگری را نیز رساند، و آن این بود که هر کس عهدی با مسلمین دارد و عهدش محدود به مدتی است، تا سررسید آن مدت عهدش معتبر است، و اگر محدود به مدتی نیست تا چهار ماه دیگر عهدش معتبر خواهد بود. این مطلب را آیات برائت نیز بر آن دلالت دارد. </p> <p>و حکم دیگری را نیز ابلاغ فرمود، و آن این بود که هیچکس حق ندارد از این ببعد برهنه در اطراف کعبه طواف کند، این نیز یک حکم الهی بود که آیه شریفه‌ <span class="aya" rel="7_31" data-words="1-8">یا بنی آدم خذوا زینتکم عند کل مسجد</span><span class="footnote" rel="2" title="مجمع البیان ج">*</span> بر آن دلالت دارد، علاوه بر اینکه در پاره‌ای از روایات به دنبال آن حکم این آیه نیز ذکر شده و بزودی خواهد آمد. </p> <p>و حکمی دیگر، و آن اینکه بعد از امسال دیگر هیچ مشرکی حق ندارد به طواف و یا زیارت خانه خدا بیاید، این حکم نیز مدلول آیه شریفه‌ <span class="aya" rel="9_28" data-words="1-14">یا أیها الذین آمنوا إنما المشرکون نجس فلا یقربوا المسجد الحرام بعد عامهم هذا</span><span class="footnote" rel="3" title="تفسیر عیاشی ج ۲ ص ۷۴ ح ۶">*</span> است. </p> <p>در این میان امر پنجمی هست که در بعضی از روایات آمده، و آن این است که به       <code class="page" rel="9,220"/> صدای بلند ندا درداد: هیچ کس داخل بهشت نمی‌شود مگر مؤمن و این معنا هر چند در سایر روایات نیامده، و خیلی هم بعید به نظر می‌رسد، زیرا با اینکه آیات بسیاری مکی و مدنی در این باره نازل شده، عادتا محال به نظر می‌رسد که تا سال نهم هجرت این معنا به گوش مردم نرسیده و محتاج باشد به اینکه علی (ع) آن را تذکر دهد لیکن مدلول خود آیات برائت نیز همین است. </p> <p>و اما اینکه در بعضی از آنها بجای آن دارد: هیچ کس داخل کعبه-و یا خانه- نمی‌شود مگر مؤمن -در صورتی که این روایات صحیح باشد-البته حکم مستفاد از آنها نظیر حکم به ممنوعیت مشرکین از طواف، حکمی ابتدایی خواهد بود. </p> <p>و به هر حال می‌خواهیم بگوئیم رسالت علی (ع) منحصرا راجع به رساندن آیات برائت نبود، بلکه هم راجع به آن بود و هم راجع به سه و یا چهار حکم قرآنی دیگر، و همه آنها مشمول گفته جبرئیل هست که گفت: از تو پیامی نمی‌رساند مگر خودت و یا مردی از خودت زیرا هیچ دلیلی نیست تا اطلاق این کلام را تقیید کند. </p> <p>و در الدر المنثور است که ترمذی-وی حدیث را حسن دانسته-و ابن ابی حاتم و حاکم -وی حدیث را صحیح شمرده-و ابن مردویه و بیهقی در کتاب دلائل همگی از ابن عباس  (رضی اللَّه عنه) نقل کرده‌اند که گفت: رسول خدا (ص) ابی بکر را فرستاد و مامورش کرد تا بدین کلمات جار بکشد، آن گاه علی (رضی اللَّه عنه) را روانه کرد و دستور داد او به آنها جار بکشد، این دو نفر به راه افتادند و اعمال حج را بجای آوردند. آن گاه علی (رضی اللَّه عنه) در ایام تشریق (یازده و دوازده و سیزده) برخاست و چنین جار کشید: خدا و رسولش از مشرکین بیزارند، و تا چهار ماه مهلت دارید که هر جا بخواهید آزادانه بروید و بیائید، و بعد از امسال دیگر هیچ مشرکی حق ندارد به زیارت خانه خدا بیایدو دیگر هیچ کس حق ندارد برهنه در اطراف خانه طواف کند، و هیچ کس داخل بهشت نمی‌شود مگر مؤمن. آری اینها آن موادی بود که علی (ع) بدانها ندا درداد<span class="footnote" rel="1" title="الدر المنثور ج ۳ ص ۲۱۰">*</span>. </p> <p>مؤلف: این خبر مضمونش نزدیک است به آنچه که ما از روایات استفاده کردیم. </p> <p>و نیز در الدر المنثور است که عبد الرزاق و ابن منذر و ابن ابی حاتم از طریق سعید بن مسیب از ابی هریره روایت کرده‌اند که گفت: ابی بکر او را دستور داد تا در همان موقعی که ابی بکر حج می‌کند او آیات را بخواند. آن گاه ابو هریره می‌گوید: سپس رسول خدا   <code class="page" rel="9,221"/> ( ص) علی (رضی اللَّه عنه) را بدنبال ما فرستاد و به او دستور داد که آیات برائت را اعلام کند، و ابو بکر هم چنان ریاست حجاج را داشته باشد و یا گفت: همان باشد (یعنی در مقام خود باقی باشد)<span class="footnote" rel="1" title="الدر المنثور ج ۳ ص ۲۰۹">*</span>. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">علاوه بر وظیفه اعلان برائت، علی (ع) در آن سال امیر الحاج نیز بوده است</span> </h3> <p> مؤلف: در موارد زیادی از طرق اهل سنت وارد شده که رسول خدا (ص) ابو بکر را در همین سال به کار حج گمارد، و در حقیقت آن سال ابو بکر امیر الحاج بود، و علی کارش این بود که آیات برائت را جار می‌زد. با اینکه شیعه روایت کرده که رسول خدا  (ص) پست امیر الحاج را به علی داد و نیز او حامل و مامور جار زدن به برائت بود، و این معنا را طبرسی هم در مجمع البیان<span class="footnote" rel="2" title="الدر المنثور ج ۳ ص ۲۰۹">*</span> و همچنین عیاشی از زرارة از ابی جعفر روایت کرده‌اند<span class="footnote" rel="3" title="الدر المنثور ج ۳ ص ۲۱۱">*</span> و چه بسا آن روایتی که دارد: علی در همین سفر داوری و قضاوت کرد و رسول خدا  (ص) او را در این باب دعا کرد مؤید روایات شیعه باشد، برای اینکه اگر تنها مامور به جار زدن بود دیگر به کار قضاوت دخالت نمی‌کرد بلکه این معنا با امارت آن حضرت موافق‌تر است. و روایت بزودی خواهد آمد. </p> <p>و در تفسیر عیاشی از حسن بن علی (ع) روایت شده که رسول خدا  (ص) آن جناب (علی ع) را می‌خواست برای بردن برائت روانه کند عرض کرد: یا نبی اللَّه من خیلی زبان‌آور نیستم و نمی‌توانم خطابه‌ای را ایراد کنم، فرمود: خداوند جز این را نمی‌پذیرد که یا من خودم آن را ببرم و یا تو، گفت: اکنون که چاره‌ای نیست من آن را می‌برم، رسول خدا (ص) فرمود: برو خداوند زبانت را محکم و استوار می‌سازد و دلت را هدایت می‌کند، آن گاه دست بر دهان آن حضرت گذاشت و فرمود: روانه شو و آنها را بر مردم قرائت کن، سپس فرمود: در این سفر مردم از شما قضاوت و داوری می‌خواهند، پس هر گاه دو تن دعواگر نزد تو آمدند تو در باره یکی از آن دو حکم مکن مگر بعد از آنکه حرفهای آن دیگری را هم شنیده باشی، این برای به دست آوردن حقیقت، طریقه بهتریست<span class="footnote" rel="4" title="تفسیر عیاشی ج ۲ ص ۷۵ ش ۹">*</span>. </p> <p>مؤلف: و همین معنا از طریق عامه نیز روایت شده، هم چنان که در الدر المنثور از ابی- الشیخ از علی (رضی اللَّه عنه) روایت کرده که گفت: رسول خدا (ص) مرا برای رساندن سوره برائت به یمن فرستاد. عرض کردم یا رسول اللَّه آیا (صلاح هست) مرا بفرستی با         <code class="page" rel="9,222"/> اینکه من جوانی کم سن هستم و ممکن است از من تقاضای قضاوت و داوری کنند و من نمی‌دانم چگونه جواب دهم؟ حضرت فرمود: هیچ چاره‌ای نیست مگر اینکه یا تو آن را ببری و یا خود من. عرض کردم: اگر چاره‌ای نیست من می‌برم. فرمود: به راه بیفت که خداوند زبانت را محکم و دلت را هدایت می‌نماید. آن گاه فرمود: برو و آیات را بر مردم بخوان<span class="footnote" rel="1" title="الدر المنثور ج ۳ ص ۲۱۰">*</span>. </p> <p>چیزی که در این روایت باعث سوء ظن آدمی نسبت به آن است این است که در آن لفظ <em>یمن</em> آمده با اینکه از واضحات الفاظ خود آیه است که باید آن را در روز حج اکبر در مکه بر مردم مکه بخوانند، مکه کجا، یمن و اهل آن کجا؟ و گویا عبارت روایت <em>بسوی مکه</em>  بوده و برای اینکه مشتمل بر داستان قضاوت بوده خواسته‌اند آن را تصحیح کنند <em>بسوی مکه</em> را برداشته و بجایش <em>بسوی یمن</em> گذاشته‌اند. </p> <p>و در الدر المنثور است که احمد و نسایی و ابن منذر و ابن مردویه از ابی هریره روایت کرده‌اند که گفت: من با علی (رضی اللَّه عنه) بودم آن موقعی که رسول خدا  (ص) روانه‌اش کرد، رسول خدا (ص) او را با چهار پیغام فرستاد: اول اینکه دیگر هیچ برهنه‌ای حق ندارد طواف کند، دوم اینکه بجز امسال، دیگر هیچگاه مسلمانان و مشرکین یک جا جمع نخواهند شد، سوم اینکه هر کس میان او و رسول خدا  (ص) عهدی هست عهدش تا سرآمد مدتش معتبر است، چهارم اینکه خدا و رسولش از مشرکین بیزارند<span class="footnote" rel="2" title="الدر المنثور ج ۳ ص ۲۱۰">*</span>. </p> <p>مؤلف: این معنا به چند طریق و با عبارات مختلفی از ابی هریره نقل شده-بطوری که خواهد آمد-و متن آن خالی از اشکال نیست، و از همه آنها آن طریقی که متنش متین‌تر است همین طریق است. </p> <p>و نیز در آن کتاب آمده که احمد و نسایی و ابن منذر و ابن مردویه از ابی هریره روایت کرده‌اند که گفته است: من در آن موقعی که رسول خدا (ص) علی را بسوی اهل مکه روانه کرد تا آیات برائت را بر آنان بخواند با او بودم، و دو تایی با هم جار می‌زدیم به اینکه کسی داخل بهشت نمی‌شود مگر مؤمن، و کسی حق ندارد برهنه در اطراف خانه طواف کند، و هر کس که میان او و رسول خدا (ص) عهدی است اعتبار عهدش و مدت آن چهار ماه است، و بعد از گذشتن چهار ماه خدا و رسولش از همه مشرکین بیزار است، و بجز امسال     <code class="page" rel="9,223"/> دیگر هیچ مشرکی حق زیارت این خانه را ندارد<span class="footnote" rel="1" title="الدر المنثور ج ۳ ص ۱۰۹">*</span>. </p> <p>مؤلف: در متن این روایت نیز اضطراب روشنی است، اما اولا برای اینکه در این روایت هم دارد از جمله چیزهایی که ندا دادیم این بود که هیچ کس داخل بهشت نمی‌شود مگر مؤمن و ما گفتیم که این حرف صحیح نیست، زیرا مطلب مذکور چند سال قبل به مشرکین گوشزد شده، و قبلا آیاتی در باره آن نازل گشته بود و همه مردم از شهری و دهاتی و مشرک و مؤمن آن را شنیده بودند، دیگر چه احتیاجی داشت که در روز حج اکبر آن را دوباره اعلام کنند. </p> <p>و ثانیا، برای اینکه ندای دومی یعنی جمله و هر کس که میان او و رسول خدا  (ص) عهدی است اعتبار عهدش و مدت آن چهار ماه است نه با مضامین آیات انطباق دارد و نه با مضامین روایات بسیاری که قبلا نقل شد، علاوه بر اینکه در این روایت، برائت خدا و رسول را بعد از گذشتن چهار ماه اعلام داشته‌اند. </p> <p>و ثالثا بخاطر ناسازگاری با روایاتی که ذیلا نقل می‌شود. </p> <p>و در الدر المنثور است که بخاری و مسلم و ابن منذر و ابن مردویه و بیهقی در کتاب دلائل از ابی هریره نقل می‌کنند که گفته است: ابی بکر در آن حج که عده‌ای را فرستاد تا در روز قربانی جار بزنند مرا نیز فرستاد. تا ندا دهیم: بجز امسال دیگر هیچ مشرکی حق زیارت خانه را ندارد، و دیگر هیچ کس حق ندارد برهنه در اطراف خانه طواف کند، بعد از اینکه ابی بکر ما را برای اینکار روانه کرد رسول خدا (ص) علی را نیز روانه کرد و او را مامور نمود تا به برائت جار بزند، علی آن روز در منی با ما جار می‌زد و برائت را به مردم اعلام می‌کرد و نیز می‌گفت که از این به بعد هیچ مشرکی حق زیارت ندارد و هیچ کس حق ندارد عریان طواف کند<span class="footnote" rel="2" title="تفسیر المنار ج ۱۰ ص ۱۵۹">*</span>. </p> <p>و در تفسیر المنار از ترمذی از ابن عباس نقل کرده که گفت: رسول خدا  (ص) ابا بکر را فرستاد-تا آنجا که می‌گوید: علی (ع) در ایام تشریق  (یازده و دوازده و سیزده ذی الحجه) برخاست و جار زد که ذمه خدا و ذمه رسولش از هر مشرکی بیزار است، اینک ای مشرکین تا چهار ماه می‌توانید در زمین آزادانه سیر کنید، و از امسال به بعد هیچ مشرکی حق زیارت ندارد و کسی مجاز نیست عریان طواف نماید، و داخل بهشت     <code class="page" rel="9,224"/> نمی‌شود مگر هر مؤمنی. علی به این مطالب ندا درمی‌داد تا صدایش گرفته می‌شد، وقتی صدایش می‌گرفت ابو هریره برمی‌خاست و جار می‌زد<span class="footnote" rel="1" title="تفسیر المنار ج ۱۰ ص ۱۵۷">*</span>. </p> <p>و نیز در همان کتاب از احمد و نسایی از طریق محرز بن ابی هریره از پدرش نقل می‌کند که گفته است: من در آن موقعی که رسول خدا (ص) علی را به مکه فرستاد تا برائت را اعلام کند با علی بودم و ما دو نفری ندا می‌زدیم که هیچ کس داخل بهشت نمی‌شود مگر هر فرد مسلمانی، و هیچ کس حق ندارد عریان طواف کند، و هر کس که میان او و رسول خدا (ص) عهدی بوده عهدش تا سرآمد مدتش معتبر است و هیچ مشرکی بعد از امسال حق زیارت ندارد، من آن روز آن قدر جار زدم که صدایم گرفت<span class="footnote" rel="2" title="هر که از شما ایشان را دوست بدارد او خود از آنها است سوره مائده آیه ۵۱">*</span>. </p> <p>مؤلف: از آنچه نقل شد به خوبی به دست می‌آید که آنچه که از این همه روایات در داستان فرستادن علی (ع) به اعلام برائت و عزل ابی بکر از قول جبرئیل آمده این است که جبرئیل گفت: کسی از ناحیه تو پیامی را به مردم نمی‌رساند جز خودت و یا مردی از خودت. و همچنین جوابی که رسول خدا (ص) به ابی بکر داد در همه روایات این بود که فرمود: هیچ کس پیامی از من نمی‌رساند مگر خودم و یا مردی از خودم. </p> <p>و به هر حال، پس معلوم شد که آن وحی و این کلام رسول خدا (ص) مطلق است و مختص به اعلام برائت نیست، بلکه شامل تمام احکام الهی می‌شود، و هیچ دلیلی نه در متون روایات و نه در غیر آن یافت نمی‌شود که به آن دلیل بگوئیم کلام و وحی مزبور مختص به اعلام برائت بوده، و همچنین مساله منع از طواف با حالت عریان و منع از حج مشرکین در سنوات بعد و تعیین مدت عهدهای مدت‌دار و بی مدت، همه اینها احکام الهیه‌ای بوده که قرآن آنها را بیان کرده، پس دیگر چه معنایی دارد که امر آنها را به ابی بکر ارجاع دهد و یا ابو هریره آنها را به تنهایی جار بزند زمانی که صدای علی (ع) گرفته می‌شد تا جایی که کسی صدای ایشان را نمی‌فهمید. اگر این معنا جایز بوده چرا برای ابو بکر جایز نباشد؟  (و چرا رسول خدا (ص) ابو بکر را عزل کرد؟). </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">سخن بعض مفسرین مانند ابن کثیر که گفته‌اند آیه مخصوص به حکم برائت است و احکام دیگر را ابو بکر و ابو هریره رساندند و... </span> </h3> <p> آری، اینکه بعضی از مفسرین مانند ابن کثیر و امثالش گفته‌اند آیه مخصوص به حکم برائت است مقصودشان در حقیقت توجیه همین روایات بوده، و لذا گفته‌اند: علی  (ع) تنها مامور بوده به اینکه حکم برائت را به اهل جمع برساند نه سایر احکام را، چون     <code class="page" rel="9,225"/> آنها را ابو هریره و ابو بکر رساندند، و انتخاب علی (ع) هم برای رساندن برائت آنهم نه از نظر این است که در شخص علی خصوصیتی بوده بلکه از این نظر بوده که با رسم عرب آن وقت وفق می‌داده، چون عرب وقتی می‌خواست عهدی را بشکند یا خود معاهد آن را نقض می‌کرد و یا مردی از اهل بیت او، و همین معنا باعث شد که رسول خدا (ص) حکم برائت را از ابی بکر گرفته و به دست علی بسپارد و او را روانه کند تا بدین وسیله سنت عرب را حفظ کرده باشد. </p> <p>آن گاه اضافه کرده‌اند: معنای اینکه آن حضرت در جواب این سؤال ابی بکر که گفت  یا رسول اللَّه چیزی در باره من نازل شده؟ <em>فرمود: </em> نه و لیکن از من پیامی نمی‌برد مگر خودم و یا مردی از من همین است که اگر من تو را عزل کردم و علی را نصب نمودم برای این بود که این سنت عربی را از بین نبرده باشم. </p> <p>و لذا می‌بینیم ابو بکر از پست خود عزل نمی‌شود، و هم چنان امیر الحاج هست و عده‌ای از قبیل ابی هریره و آن دیگران که در روایات اسامیشان برده نشده از طرفش مامورند که در میان مردم سایر احکام را جار بزنند، و علی (ع) یکی از این عده و از مامورین ابی بکر بوده، و لذا در بعضی از روایات آمده که ابو بکر در منی به خطبه ایستاد و وقتی خطبه‌اش تمام شد متوجه علی (ع) شد و گفت: یا علی برخیز و رسالت پیغمبر را برسان. این بود آن مطالبی که به منظور توجیه روایات گفته‌اند<span class="footnote" rel="1" title="تفسیر ابن کثیر ج ۲ ص ۳۳۳">*</span>. </p> <h3> <span class="title" rel="9_3 9_5 9_1 9_2 9_4 9_6 9_7 9_8 9_9 9_10 9_11 9_12 9_13 9_14 9_15 9_16">نقد و رد آن گفته‌ها</span> </h3> <p> و هر دانشمند اهل بحثی که به روایات و آیات رجوع کند، آن گاه در بحث و مشاجره‌ای که علماء کلامی دو فرقه شیعه و سنی در باب افضلیت کرده‌اند دقت نماید جای تردیدی برایش نمی‌ماند که اهل سنت، بحث تفسیری را که کارش به دست آوردن مدلول آیات قرآنی است، با بحث روایی که کارش برچیدن روایات صحیح از میان روایت مجعول است و همچنین با بحث کلامی که آیا ابی بکر افضل از علی است و یا علی افضل از ابی بکر است و یا امیر الحاج بودن افضل است از تبلیغ آیات برائت و اینکه اصلا در آن سال امیر الحاج علی بود یا ابی بکر، خلط کرده‌اند. </p> <p>در حالی که در بحث تفسیری در پیرامون آیه نباید بحث کلامی را پیش کشید، پس بحث کلامی باید به کلی کنار رود، و اما بحثی که از نظر تفسیر و از نظر روایات مربوط به آیات برائت کرده‌اند حق این است که آقایان از نظر تشخیص معانی آیات و سبب نزول آنها و   <code class="page" rel="9,226"/> همچنین در توجیهی که کرده‌اند به خطا رفته‌اند. </p> <p>و ای کاش می‌فهمیدیم از کجا چنین مسلم گرفته‌اند که جمله از تو پیامی نمی‌برد مگر خودت و یا مردی از خاندانت منحصرا مربوط به برائت و نقض عهد است، و بیش از این را نمی‌رساند؟ و حال آنکه هیچ دلیلی از عقل و نقل بر این انحصار دیده نمی‌شود، بلکه جمله مذکور بخودی خود و بتمام معنا ظهور دارد در اینکه هر چه را که رساندنش وظیفه رسول اللَّه است جایز نیست کسی آن را برساند مگر خود آن حضرت و یا مردی از خاندانش چه اینکه نقض عهدی از جانب خدا باشد مانند برائت در مساله مورد بحث و یا حکم الهی دیگری باشد که رساندنش وظیفه شخص رسول بوده باشد. </p> <p>در اینجا مساله مورد بحث با مساله نامه‌نگاری آن حضرت به کشورهای همجوار اشتباه نشود، زیرا این مساله با سایر اقسام رسالت فرق دارد، در سایر اقسام از قبیل نامه نوشتن به ملوک و امم و اقوام و یا فرستادن بعضی از مؤمنین به ماموریت‌ها و بعهده گرفتن حکومتها و فرماندهی‌ها، رسول خدا (ص) وظیفه خود را انجام داده چون حکم خدا را به افرادی که می‌توانسته رسانده، و لذا در اینگونه موارد می‌فرماید: لیبلغ الشاهد منکم الغائب- حاضرین به غایبین برسانند و اگر کسانی بوده‌اند که عادة اطمینان پیدا نمی‌کرده که حکم خدا به گوش آنان خورده باشد برای اطمینان خاطر اشخاصی را روانه می‌کرده و یا نامه می‌فرستاده. </p> <p>و این با مساله برائت فرق دارد، زیرا مساله برائت و هم چنین نهی از طواف با بدن عریان و نهی مشرکین از حج کردن در سال بعد، احکام الهیی بودند و ابتدایی و تا آن زمان رسول خدا (ص) آنها را تبلیغ نکرده و وظیفه نبوت و رسالت خود را در باره آنها انجام نداده، و آنها را به کسانی که باید برساند نرسانیده بود و لذا جز خودش و یا مردی از خودش کسی نمی‌توانست آنها را به مشرکین و زوار مکه برساند. </p> <p>و اگر اهل بحث انصاف داشته باشند اعتراف می‌کنند که میان جمله لا یؤدی عنک الا انت او رجل منک <em>و جمله</em> لا یؤدی الا انت او رجل منک فرق هست، زیرا اگر به عبارت اولی تعبیر می‌شد اشتراک در رسالت را می‌رسانید، و معنایش این می‌شد که این رسالت را کسی جز تو و یا مردی از خاندان تو به مردم نمی‌رساند بخلاف عبارت دومی که از این جهت ساکت است، هم چنان که میان جمله اولی و جمله لا یؤدی منک الا رجل منک نیز فرق است، زیرا اگر به عبارت دومی تعبیر شده بود رسالت‌های غیر ابتدایی را که همه شایستگان از مؤمنین می‌توانستند عهده‌دار آن شوند نیز شامل می‌شد، و حال آنکه بطور مسلم آن گونه رسالت‌ها مراد<code class="page" rel="9,227"/> نبوده، به شهادت اینکه می‌بینیم رسول خدا (ص) از اینگونه رسالت‌ها به اشخاص می‌داده. </p> <p>پس مقصود و معنای اینکه فرمود: لا یؤدی عنک الا انت او رجل منک این است که: ای محمد امور رسالتی که واجب بر شخص خود تو است، مانند رسالت ابتدایی که کسی جز خودت نباید مباشر آن باشد مردی از خاندانت می‌تواند مباشر آن شود. </p> <p>و ای کاش می‌فهمیدیم چه باعث شد که آقایان وحی بودن کلام خدای تعالی را که جبرئیل برای رسول خدا (ص) آورد و گفت: لا یؤدی عنک الا انت او رجل منک  مسکوت گذاشته، و آن را از باب یکی از سنن جاری عرب دانسته و گفته‌اند: در عرب رسم بوده که هیچ عهدی نقض نشود مگر بوسیله شخص معاهد و یا مردی از خانواده‌اش. و اگر این رسم در عرب بوده چرا در هیچ یک از تواریخ ایام عرب و جنگهای آنان اثری از آن دیده نمی‌شود، و جز ابن کثیر که در بحث برائت آن را به علما نسبت داده کسی اسمی از آن نبرده است؟. علاوه بر این، اگر این معنا سنت عرب بوده چه ربطی به اسلام دارد، و چه ارزشی داشته که اسلام آن را صحه بگذارد با اینکه اسلام و رسول خدا (ص) هر روز یکی از سنن جاهلیت را نقض می‌نمود و با یکی از عادات قومی عرب مبارزه می‌کرد، این سنت مزبور هم یکی از سنت‌های اخلاقی و عادات نافع نبوده که اسلام آن را معتبر بشمارد بلکه تنها یک سلیقه قبائلی شبیه به‌سلیقه‌های اشرافی بوده که رسول خدا (ص) همه آنها را در روز فتح مکه در کنار خانه کعبه زیر پا گذاشت و بطوری که مورخین می‌نویسند فرمود: همه بدانید و صریحا اعلام می‌دارم که من تمامی سنت‌ها و خون و مالی که شما اعراب از یکدیگر طلب داشتید زیر این دو پای خود نهادم، و من همه را از درجه اعتبار ساقط کردم مگر کلید داری خانه خدا و سقایت حاج را. </p> <p>از این هم که بگذریم اگر حادثه مورد بحث یک سنت غیر نکوهیده‌ای بوده لا بد باید بگوئیم رسول خدا (ص) از آن غفلت داشته، و موقعی که آیات برائت را به ابی بکر داد و او را روانه بسوی مکه کرد بیاد این رسم و سنت نبود، و بعد از آنکه ابی بکر مقداری از راه را طی کرد رسول خدا (ص) بیاد این سنت افتاد، و یا یکی از اصحابش به او یادآوری کرد. و حال آنکه آن حضرت مثل اعلای در مکارم اخلاق و رعایت حزم و احتیاط و حسن تدبیر بود، و بفرضی که آن حضرت فراموش کرد یارانش چرا یادآوریش نکردند؟ با اینکه مطلب یک امری نبوده که بحسب عادت فراموش شود، زیرا غفلت از آن عینا مانند غفلت مرد جنگی از برداشتن اسلحه است. <code class="page" rel="9,228"/> و آیا لزوم رعایت سنت مزبور با وحی الهی بوده و خداوند بر پیامبر اکرم  (ص) واجب کرده بود که این سنت را ملغی نکند؟ و این یکی از احکام شرعی بوده و بر زمامدار مسلمین واجب بوده که عهدی را نشکند مگر بدست خودش و یا بدست یکی از اهل بیتش؟ و یا یک حکم اخلاقی و منظور از آن این بوده که مشرکین نقض آن را نمی‌پذیرفتند مگر از ناحیه خود آن حضرت و یا یک نفر از اهل بیتش؟ اگر حکم شرعی بوده جای این سؤال هست که معنای آن چیست و چه حکمتی معقول است در آن بوده باشد؟ و اگر حکم اخلاقی بوده رعایتش وقتی لازم است که قدرت در دست مشرکین باشد، و در روزهای وقوع این حادثه قدرت در دست رسول خدا (ص) بود نه در دست مشرکین، و ابلاغ هم ابلاغ است بوسیله هر که می‌خواهد باشد. </p> <p>و اگر بگویی خود مسلمانان که در جمله <em>عاهدتم</em> و جمله‌ <span class="aya" rel="9_3" data-words="1-8">و أذان من الله و رسوله إلی الناس</span> و جمله‌ <span class="aya" rel="9_5" data-words="5-6">فاقتلوا المشرکین</span> مقصود و مورد خطاب بوده‌اند زیر بار این مطلب نمی‌رفتند مگر آنکه از رسول خدا (ص) و یا یکی از اهل بیتش بشنوند، و هر چند اگر از ابی بکر می‌شنیدند یقین به نقض پیدا می‌کردند. در جواب می‌گوئیم پس چرا از ابو هریره شنیدند و زیر بار هم رفتند؟ آیا ابو هریره بخاطر اینکه مامور از ناحیه علی (ع) بود اعتبارش در نظر مردم از ابی بکری که اگر از ناحیه رسول خدا (ص) مامور می‌شد بیشتر بود؟ پس حق مطلب این است که روایات مذکور که می‌گفت: ابو هریره و غیر او حکم برائت و آن احکام دیگر را بمردم ابلاغ کردند، و ابو هریره آن قدر جار زد تا صدایش گرفت  صحیح نبوده و نمی‌شود به آنها اعتماد کرد. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">سخن صاحب المنار در مورد ابلاغ آیات برائت و بدگویی او از شیعه و کوششی که برای اثبات افضل بودن ابو بکر به عمل آورده است</span> </h3> <p> صاحب المنار در تفسیر خود می‌گوید: روایات زیادی است که دلالت می‌کند بر اینکه رسول خدا (ص) ابی بکر را در سال نهم هجرت امیر الحاج قرار داد، و به وی دستور داد به مشرکین که به زیارت حج می‌آیند برساند که از این ببعد حق زیارت ندارند و علی (ع) را هم همراه او فرستاد تا نقض عهد رسول خدا (ص) را به آنان ابلاغ نمایند، و به آنان برسانند هر طایفه که با رسول خدا (ص) عهدی داشته‌اند اگر عهدشان مطلق بوده، تا چهار ماه مهلت دارند، و اگر موقت بوده تا سررسید مدتش معتبر است، و آیات برائت را که متضمن لغو پیمانهای مذکور است از اول سوره برائت برای ایشان بخوانند. </p> <p>و آیات مزبور چهل و یا سی و سه آیه است، و این اختلاف که در روایات مشاهده می‌شود از جهت این است که راویان خواسته‌اند عشرات عدد آیات را بیان کنند و به اصطلاح<code class="page" rel="9,229"/> زبان فارسی بگویند سی، چهل آیه است، نه اینکه عدد واقعی حتی خرده آن را هم معلوم کنند. </p> <p>و جهت اینکه علی (ع) را هم همراه او کرد این بود که می‌خواست سنت عرب را رعایت کرده باشد، چون عرب وقتی می‌خواست پیمانی را لغو کند می‌بایست این عمل را یا شخص طرف معاهده انجام دهد، و یا یکی از خاندان او. لذا با اینکه ابو بکر امیر الحاج بود و در پست خود باقی بود علی مامور این کار شد، تا هم سنت نامبرده رعایت شود، و هم ابو بکر او را کمک کند، هم چنان که می‌بینیم ابو بکر به کارکنان خود که یکی از آنها ابو هریره است می‌گفت تا او را کمک کنند<span class="footnote" rel="1" title="تفسیر المنار ج ۱۰ ص ۱۵۷">*</span>. </p> <p>وی سپس اضافه می‌کند: شیعه این پیشامد ساده را بر حسب عادتی که دارند بزرگ کرده، و چیزهای دیگری را هم که نه روایت صحیحی بر طبق آن وارد شده و نه دلیل منطقی آنها را تایید می‌کند بر آن افزوده و داستان را دلیل بر افضلیت علی (ع) از ابی بکر گرفته و گفته‌اند: رسول خدا (ص) ابی بکر را از ماموریت تبلیغ برائت عزل کرد، چون جبرئیل پیغام آورده بود که رفتن ابی بکر صحیح نیست، زیرا این رسالت را جز خودت و یا یکی از خاندانت نباید ابلاغ کند شیعه پا را از مساله برائت هم فراتر گذاشته و پیام جبرئیل را عام و شامل تمامی احکام دین گرفته‌اند. </p> <p>با اینکه اخبار داله بر تبلیغ احکام و جهاد در راه حمایت و دفاع از دین و وجوب آن بر همه مسلمانان به حد استفاضه است (یعنی بسیار زیاد است) و این اخبار همه دلالت دارند بر اینکه تبلیغ احکام دین فریضه است نه فضیلت. از آن جمله کلام رسول خدا  (ص) در حجة الوداع است که در برابر هزاران نفر فرمود: الا فلیبلغ الشاهد الغائب -آگاه که باید حاضرین به غائبین برسانند و این کلام در صحیح بخاری و مسلم و غیر آن دو مکرر روایت شده. و در بعضی از روایات که از ابن عباس نقل شده دارد که وی گفت: به آن خدایی که جان من به دست اوست این کلام وصیت آن حضرت به امت خود بود...  و از آن جمله نیز کلام آن حضرت است که فرمود: بلغوا عنی و لو آیة-از طرف من به مردم برسانید هر چند یک آیه را بخاری در صحیح خود و ترمذی آن را روایت کرده‌اند. و اگر غیر این بود و چنین سفارشاتی صادر نمی‌شد و مردم مامور به تبلیغ نمی‌بودند، اسلام اینطور که اکنون در دنیا منتشر گشته انتشار نمی‌یافت. </p> <p>بعضی از شیعیان از این نیز تجاوز کرده و بطوری که شنیده می‌شود خیال کرده‌اند   <code class="page" rel="9,230"/> رسول خدا (ص) ابو بکر را از امارت حجاج نیز عزل کرده و علی را بدان مامور نمود و این بهتانی است صریح و مخالف با یک مساله عملیی که خاص و عام از آن با خبرند. </p> <p>بلکه حق مطلب این است که علی (کرم اللَّه وجهه) مکلف به یک امر مخصوصی بوده، و در سفر مورد بحث تابع ابی بکر و او امیر الحاج و مامور به اقامه یکی از ارکان اجتماعی اسلام بوده است، چه تبعیتی از این بهتر که حتی وقت و زمان انجام وظیفه را هم ابو بکر برای علی تعیین می‌کرده و همانطوری که در روایات گذشته مشاهده شد می‌گفته است: یا علی برخیز و رسالت رسول خدا را به این مردم برسان و همانطوری که در روایت ابو هریره تصریح بر این مطلب بود که به سایر پیروانش می‌گفت: برخیزید و علی را کمک کنید روایت مزبور را صحیح بخاری و مسلم و دیگران نقل کرده‌اند. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">اشکالات وارده بر گفته‌های صاحب المنار</span> </h3> <p> صاحب المنار سپس مساله امارت ابی بکر را دنبال کرده و با آن و همچنین به اینکه ابی بکر نزدیک وفات رسول خدا (ص) در محراب آن حضرت به نماز ایستاد استدلال کرده است بر اینکه ابی بکر در میان تمامی اصحاب رسول خدا (ص) از همه افضل بوده<span class="footnote" rel="1" title="تفسیر المنار ج ۱۰ ص ۱۶۱">*</span>. </p> <p>اما اینکه گفت: با اینکه اخبار داله بر وجوب تبلیغ دین به حد استفاضه است...  معلوم می‌شود که وی معنای کلمه وحی را که فرمود: لا یؤدی عنک الا انت او رجل منک  آن طور که باید نفهمیده و نتوانسته است میان آن و میان لا یؤدی منک الا رجل منک فرق بگذارد، و در نتیجه خیال کرده است اطلاق وحی مزبور با وجوب تبلیغ دین بر غیر رسول خدا  (ص) و خاندانش از سایر مسلمین منافات داشته، و لذا در مقام برآمده که اطلاق مزبور را به وسیله اخبار مستفیضه‌ای که دلالت می‌کند بر وجوب تبلیغ دین بر همه مسلمانان دفع کند، و آن را مقید و مخصوص نقض و الغاء پاره‌ای از پیمانها سازد، و به همین منظور حکم الهی را به یک سنت عربی تبدیل نموده، و همین اشتباه وادارش کرده که خیال کند کسانی که کلمه وحی را بر اطلاقش باقی گذاشته‌اند از یک امری که نزدیک به ضروری در نزد مسلمین است غفلت ورزیده‌اند، و آن امر ضروری وجوب تبلیغ بر عامه مسلمین است، تا آنجا که برای ضروری بودن آن به روایات صحیح بخاری و مسلم و غیر آن دو تمسک کرده که در آنها دارد رسول خدا فرمود: حاضرین به غائبین ابلاغ کنند و حال آنکه همانطوری که از نظرتان گذشت معنای جمله وحی این نیست که صاحب المنار فهمیده. </p> <p>   <code class="page" rel="9,231"/> و اما اینکه گفت: بعضی از شیعیان از این نیز تجاوز کرده... جوابش این است که آنچه شیعه به آن معتقد است خیالی نیست که مشار الیه به شیعه نسبت می‌دهد، بلکه روایتی است که شیعه آن را معتبر دانسته و به آن تمسک جسته است و ما آن روایت را در خلال روایات گذشته ایراد کردیم. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">موضوع امارت حاج با مساله وحی آسمانی که احدی حتی رسول خدا (ص) هم حق مداخله و دخل و تصرف در آن را نداشته است فرق دارد</span> </h3> <p> از این بیشتر بحث کردن در مساله امارت حاج در سال نهم هجرت دخالت زیادی در فهم کلمه وحی یعنی جمله لا یؤدی عنک الا انت او رجل منک ندارد، چون امارت حجاج چه اینکه ابی بکر متصدی آن بوده و چه علی (ع) چه اینکه دلالت بر افضلیت بکند و یا نکند یکی از شؤون و شاخ و برگهای ولایت عامه اسلامی است، وحی مزبور مطلبی است و مساله امارت مساله دیگری است که امیر مسلمانان و زمامدار ایشان که باید در امور مجتمع اسلامی دخالت نموده و احکام و شرایع دینی را اجراء کند باید در آن نیز مداخله نماید، بخلاف معارف الهی و موارد وحیی که از آسمان در باره امری از امور دین نازل می‌شود، که زمامدار در آن حق هیچگونه دخالت و تصرفی ندارد. </p> <p>آری، تصرف و مداخله در امور اجتماعی در زمان رسول خدا (ص) تصدیش در دست خود آن حضرت بود، یک روز ابی بکر و یا علی (ع) را به امارت حاج منصوب می‌کرد، و روزی دیگر اسامه را امیر بر ابی بکر و عموم مسلمانان و صحابه می‌گردانید، و یک روز ابن ام مکتوم را امیر مدینه قرار می‌داد با اینکه در مدینه کسانی بالاتر از وی بودند. و بعد از فتح مکه یکی را والی مکه و آن دیگری را والی بر یمن و سومی را متصدی امر صدقات می‌کرد، ابا دجانه ساعدی و یا سباع بن عرفطه غفاری را-بنا بر آنچه که در سیره ابن هشام آمده- در سال حجة الوداع والی بر مدینه قرار داد با اینکه ابو بکر در مدینه ماند و بطوری که بخاری و مسلم و ابو داود و نسایی و غیر ایشان روایت کرده‌اند به حج نرفت. اینگونه انتخابات تنها دلالت بر این دارد که رسول خدا (ص) اشخاص نامبرده را برای تصدی فلان پست، صالح تشخیص می‌داده، چون زمامدار بوده و به صلاح و فساد کار خود وارد بوده است. </p> <p>و اما وحی آسمانی که متضمن معارف و شرایع است نه رسول خدا (ص) در آن حق مداخله‌ای داشت، و نه کسی غیر از او، و ولایتی که بر امور مجتمع اسلامی دارد هیچ گونه تاثیری در وحی ندارد، او نه می‌تواند مطلق وحی را مقید و مقیدش را مطلق کند، و نه می‌تواند آن را نسخ و یا امضاء نموده و یا با سنت‌های قومی و عادات جاری تطبیق دهد، و به این منظور کاری را که وظیفه رسالت اوست به خویشاوندان خود واگذار کند. </p> <p>آری، خلط میان این دو باب است که باعث می‌شود معارف الهی از اوج بلند و مقام<code class="page" rel="9,232"/> کریم خود تا حضیض افکار اجتماعی که جز رسوم ملی و عادات و اصطلاحات چیز دیگری در آن حکومت ندارد پائین آید، و آدمی حقایق معارف و معارف حقیقی را با افکار اجتماعی خود آن هم با آن مقدار اطلاعی که در این باره دارد تفسیر نموده، و از معارف آسمانی آنچه را که به نظرش بزرگ می‌رسد بزرگ و آنچه را که به فکرش کوچک می‌رسد کوچک بشمارد، تا آنجا که یکی از صاحبان همین افکار در معنای وحی آسمانی بگوید: از باب رعایت سنت عربی و مقدسات ملی عرب بوده است . </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">اضطراب و اختلاف روایات راجع به اعلان آیات برائت</span> </h3> <p> و خواننده محترم اگر داستان مورد بحث را کاملا مورد دقت و مطالعه قرار دهد خواهد دید که چه سهل‌انگاری عجیبی در حفظ و ضبط داستان و خصوصیات آن از ناحیه راویان شده است، اگر حمل به صحت نموده و نگوئیم غرض‌های نامشروع دیگری اعمال کرده‌اند. </p> <p>مثلا در بیشتر آن روایات دارد: رسول خدا (ص) ابی بکر را فرستاد تا آیات برائت را بر مشرکین بخواند، آن گاه علی (ع) را روانه کرد تا آن آیات را از ابی بکر گرفته و خود آنها را بر مردم تلاوت کند، ابو بکر برگشت و...  و در بعضی دیگر دارد: ابو بکر را به عنوان امیر الحاج روانه کرد، و سپس علی را با آیات برائت به دنبالش فرستاد . و در دسته‌ای دیگر از روایات دارد: ابو بکر به علی  (ع) دستور داد آیات برائت را بر مردم بخواند، و عده دیگری از نفرات خود را مامور کرد تا علی را در ندای به آن کمک کنند و کار به آنجا رسید که طبری و دیگران از مجاهد روایت کرده‌اند که در ذیل آیه‌ <span class="aya" rel="9_1" data-words="1-10">براءة من الله و رسوله إلی الذین عاهدتم من المشرکین</span> گفته است: مقصود معاهدین از خزاعة و مدلج و هر صاحب عهد و غیر ایشان است، چون رسول خدا  (ص) وقتی از جنگ تبوک مراجعت فرمود تصمیم گرفت به زیارت خانه کعبه برود، لیکن فرمود: از آنجایی که مشرکین در ایام حج به مکه می‌آیند و برهنه در خانه خدا طواف می‌کنند من دوست ندارم آن موقع را مشاهده کنم، و به همین جهت ابو بکر و علی را فرستاد تا در میان مردم در ذی المجاز و در جاهایی که به دادوستد مشغول بودند در همه موسم بگردند و به مردم اعلام کنند که پیمانهایشان تا بیش از چهار ماه دیگر مهلت ندارد، و آن چهار ماه همان ماههای حرام است، یعنی بیست روز از آخر ذی الحجة تا ده روز از اول ربیع الثانی، آن گاه اعلام کنند که پس از این قتال است و هیچ معاهده‌ای در کار نیست. </p> <p>خوب، وقتی حال روایات بدین منوال است چه معنا دارد که صاحب المنار بگوید  قول شیعه بهتانی است صریح و مخالف با تمامی روایات‌آن هم در مساله عملیی که همه عوام و خواص آن را می‌دانند . اگر مقصود مشار الیه عوام و خواص معاصرین رسول خدا<code class="page" rel="9,233"/> (ص) است که آن را می‌دانسته‌اند، چون یا خودشان شاهد جریان بوده‌اند و یا از کسانی که شاهد و ناظر بوده‌اند شنیده‌اند چه ربطی به ما دارد. و اگر مقصودش عوام و خواص بعد از رسول خدا (ص) است، و مردم اعصار بعد در این مساله عملی شکی نداشته‌اند، می‌گوییم مردم اعصار بعد، غیر از راه روایت چه راه دیگری برای اطلاع از این داستان داشته‌اند؟ روایات هم که حالش این است که هیچیک از آنها در یک کلمه اتفاق ندارند. </p> <p>یکی می‌گوید: فقط علی (ع) مامور به بردن آیات برائت بود. آن دیگری می‌گوید: ابو بکر هم همراه و شریکش بود. سومی می‌گوید: ابو هریره و عده‌ای دیگر که اسامیشان را نبرده نیز با آن دو شرکت داشتند. </p> <p>از طرفی دیگر، یکی از آن روایات دارد: آیات مورد بحث نه آیه بود. دیگری دارد: ده آیه بوده. سومی دارد: شانزده آیه بوده. چهارمی دارد: سی آیه. و پنجمی می‌گوید: سی و سه آیه. </p> <p>و ششمی می‌گوید: سی و هفت آیه. و هفتمی می‌گوید: چهل آیه. و هشتمی دارد: تمام سوره برائت بود. </p> <p>باز از جهت دیگر یکی می‌گوید: ابو بکر به ماموریت خودش که امارت حاج بوده رهسپار شد. دیگری می‌گوید: از نیمه راه برگشت، و لذا بعضی از آقایان اهل سنت مانند ابن کثیر این روایت را تاویل کرده و گفته است: مقصود این است که بعد از حج و انجام ماموریت برگشت. عده دیگر از آقایان گفته‌اند: برگشت تا بپرسد چرا رسول خدا (ص) او را از بردن برائت عزل کرد. و در روایت انس که ذیلا ایراد می‌گردد صریحا دارد: رسول خدا  (ص) ابو بکر را برای بردن برائت روانه ساخت، آن گاه او را خواست و آیات برائت را از او گرفت. </p> <p>و نیز از یک نظر دیگر، یکی از آن روایات دارد: زیارت مورد بحث در ذی الحجة واقع شد، و مقصود از حج اکبر تمامی ایام حج بوده. آن دیگری دارد: حج اکبر روز عرفه بوده. سومی دارد: روز قربان بوده. چهارمی دارد: روز یازدهم بوده. و همچنین روایتی هم دارد که اصلا آن سال ابو بکر در ذی القعده به زیارت رفت. </p> <p>باز از یک نظر دیگر، عده‌ای روایات دارد: ماههای سیاحت که خداوند معاهدین را در آن ماهها مهلت داد ابتدایش ماه شوال بوده. دیگری دارد: از ذی القعده بوده. سومی دارد: از دهم ذی الحجه شروع می‌شده. چهارمی دارد: از یازدهم ذی الحجه بوده، و همچنین روایات دیگر. <code class="page" rel="9,234"/> و تعدادی از روایات دلالت دارد بر اینکه: ماههای حرام ذی القعده و ذی الحجه و محرم از آن سال بوده. و دیگری دارد: مقصود از ماههای مهلت و سیاحت غیر از ماههای حرام بوده، و ماههای چهارگانه مهلت، ابتدایش در یک روایت از روز اعلام و در روایتی دیگر از روز نزول سوره بوده. </p> <p>خوب، وقتی حال روایات این باشد چطور ممکن است آدمی ادعا کند که مساله مورد بحث یک مساله عملیی بوده که همه مردم آن را می‌دانند، هر چند پاره‌ای از احتمالات گذشته گفتار مفسرین سلف می‌باشد، لیکن جمهور با کلمات مفسرین سلف معامله روایت موقوفه می‌کنند. </p> <p>و اما اینکه گفت: حق اینست که علی (ع) مکلف به یک امر خاصی بوده، و در آن سفرش‌تابع ابو بکر بوده و ابو بکر بر او و سایرین امیر بوده و...  البته شکی نیست در اینکه آن ماموریتی که رسول خدا (ص) علی را به آن گسیل داشت یک امر خاصی بود، و آن این بود که آیات برائت و ملحقات چهارگانه آن را که در سابق گذشت برای مردم بخواند، آری، در این معنا حرفی نیست حرف در این است که دلالت کلمه وحی یعنی جمله لا یؤدی عنک الا انت او رجل منک به بیانی که در سابق گذشت منحصر به قرائت آیات برائت نیست و نباید میان آن معنایی که کلمه مزبور دلالت بر آن دارد و میان ماموریتی که علی (ع) در سفر مورد بحث داشت خلط کرد. </p> <p>و اما اینکه گفت: علی در این سفر تابع ابی بکر بود غیر از روایت ابی هریره مدرکی ندارد، و اشکالات روایت را از نظر خواننده گذراندیم. </p> <p>و در الدر المنثور است که: ابن ابی شیبه و احمد و ترمذی (وی روایت را حسن دانسته) و ابو الشیخ و ابن مردویه از انس روایت کرده‌اند که گفت: رسول خدا  (ص) آیات برائت را به ابو بکر داد تا به مکه ببرد، سپس او را خواست و فرمود: نباید این رسالت را به مردم ابلاغ کند مگر یک نفر از خاندانم، آن گاه علی (ع) را خواست و آیات را به وی داد<span class="footnote" rel="1" title="الدر المنثور ج ۳ ص ۱۰۹">*</span>. </p> <h3> <span class="title" rel="9_2 9_3 9_1 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">خدشه‌ای که صاحب المنار خواسته است بر یکی بودن نفس پیامبر (ص) و علی (ع) که از جمله وحی استفاده می‌شود وارد کند و جواب او</span> </h3> <p> مؤلف: صاحب المنار در بعضی از کلماتش گفته است: جمله او رجل منی-و یا مردی از خاندان من که در روایت سدی آمده، در روایات دیگری که طبری و دیگران نقل کرده‌اند تفسیر شده، چون در آن روایات آمده: او رجل من اهل بیتی-و یا مردی از اهل بیتم    <code class="page" rel="9,235"/> که این نص صریح، تاویلی را که شیعیان از کلمه <em>منی</em> کرده و گفته‌اند معنایش این است که نفس علی مثل نفس رسول اللَّه (ص) است، و علی مثل او بوده و از سایر صحابه افضل است باطل می‌سازد<span class="footnote" rel="1" title="تفسیر المنار ج ۱۰ ص ۱۶۴">*</span>. </p> <p>روایاتی که وی می‌گوید طبری و دیگران آورده‌اند همان روایاتی است که قبلا نقل کرده و گفته بود: احمد به سند حسن از انس روایت کرده که گفت: رسول خدا  (ص) آیات برائت را به ابی بکر داد و او را روانه کرد، و وقتی ابی بکر به ذی الحلیفه رسید پیامبر فرمود: این رسالت را ابلاغ نمی‌کند مگر من و یا مردی از اهل بیتم و آن گاه آیات برائت را به علی واگذار کرد و او را روانه ساخت. </p> <p>و بر کسی پوشیده نیست که این روایت همان روایتی است که ما قبلا آن را از انس نقل کردیم و در آن داشت: <em>او رجل من اهلی</em> و این مقدار تفاوت در <em>اهل من</em> و <em>اهل بیتم</em> ناشی از این است که راویان حدیث روایت را نقل به معنا کرده‌اند. </p> <p>و اولین اشکالی که به کلام صاحب المنار وارد است اینست که جمله <em>او رجل منی</em>  آن طور که وی ادعا کرده که تنها در روایات سدی آمده و آن را هم ضعیف دانسته، نیست، زیرا اصل و ریشه آن عبارت وحی است که معظم روایات صحیح و زیاد آن را اثبات نموده است، و روایتی که دارد: <em>من اهل بیتی</em> و مشار الیه، آن را روایات زیاد وانمود کرده فقط یک روایت است، آن هم روایت انس است که تازه در نقل دیگری به جای <em>من اهل بیتی</em> در همان روایت نیز <em>من اهلی</em> آمده. </p> <p>اشکال دومی که به گفتار وی وارد است این است که همانطوری که روشن شد روایت مذکور نقل به معنا شده، با این وصف بخاطر بعض الفاظی که در آن است صلاحیت ندارد بیشتر و معظم روایات صحیحی را که شیعه و سنی در باره عبارت وحی اتفاق دارند، بوسیله آن تفسیر کرد. </p> <p>علاوه، اگر صحیح باشد که عبارت <em>او رجل منک</em> و یا <em>او رجل منی</em> را که گفتیم در معظم روایات آمده با عبارت <em>رجل من اهل بیتی</em> که در یک روایت آنهم به یک نقل آمده تفسیر کرد چرا صحیح نباشد این دو دسته روایات به روایات ابی سعید خدری سابق که داشت:  یا علی انه لا یؤدی عنی الا انا او انت تفسیر نمود؟. </p> <p>و چرا نگوئیم که همه آن تعبیرات یعنی: <em>الا رجل منی</em> و <em>الا رجل منک</em> و الا   <code class="page" rel="9,236"/> رجل من اهلی <em>و</em> الا رجل من اهل بیتی همه کنایه از شخص علی (ع) است، یکی می‌گوید: علی از نفس رسول خدا (ص) است. دیگری می‌گوید: اهل او است. سومی می‌گوید: اهل بیت او است. لا جرم کسی که معظم روایات را با یک روایت آنهم بنا به یک نقلش تفسیر می‌کند، و چنین تفسیری را جایز می‌داند غافل است از اینکه از گرمای آفتاب به نور آتش گریخته و خلاصه دچار اشکال بزرگتری می‌شود. اشکال سومی که به گفتار صاحب المنار متوجه است این است که وی گمان کرده استفاده این معنا که علی (ع) به منزله نفس رسول خدا (ص) است  مستند به صرف این است که فرمود: <em>رجل منی</em> آن گاه پیش خود گفته: صرف اینکه کسی بگوید: <em>فلانی از من است</em> دلالت ندارد بر اینکه فلانی در همه شؤون به منزله نفس او است، و بیش از این را نمی‌رساند که یک نوع اتصال و اتباع میان من و او هست، هم چنان که در گفتار ابراهیم آمده که گفت‌ <span class="aya" rel="14_36" data-words="7-10">فمن تبعنی فإنه منی</span><span class="footnote" rel="1" title="هر که مرا پیروی کند او از من است سوره ابراهیم آیه ۳۶">*</span> مگر اینکه قرینه دیگری در کار باشد و بیش از این را برساند، مانند آیه‌ <span class="aya" rel="5_51" data-words="14-19">و من یتولهم منکم فإنه منهم</span><span class="footnote" rel="2" title="تفسیر عیاشی ج ۲ ص ۷۶">*</span>. </p> <p>بلکه ما آن را از مجموع جمله <em>رجل منک</em> یا <em>رجل منی</em> با قرینه لا یؤدی عنک الا انت استفاده کردیم، بهمان بیانی که در سابق گذشت، و در این استفاده فرقی نیست چه اینکه عبارت روایت <em>رجل منی</em> باشد و چه <em>رجل منک</em> و چه <em>رجل من اهلی</em> و چه <em>رجل من اهل بیتی</em> علاوه بر اینکه اگر منظور صرف پیروی بود ابو بکر هم در خطاب پیروی از رسول خدا (ص) بود، دیگر معنا نداشت آیات برائت را از او بگیرد و به علی  (ع) واگذار کند و بفرماید: دستور آمده که جز خودم، و یا مردی از پیروانم آن را ابلاغ نکند . دلیل دیگر اینکه در روایتی که نقل خواهد شد و حاکم آن را از مصعب بن عبد الرحمن نقل کرده است، آمده که بعد از آنکه پیغمبر اکرم (ص) به اهل طائف فرمود: قسم به کسی که جانم به دست او است نماز را به پا می‌دارید و زکات را می‌پردازید یا اینکه مردی را از خودم (یا چون جان خودم) به سوی شما گسیل می‌دارم مردم به ابو بکر یا عمر نظر انداختند  (به گمان اینکه مراد پیغمبر (ص) یکی از آن دو است) پس پیغمبر  (ص) دست علی را گرفت و فرمود: <em>این</em> . تا تردیدی را که پیش آمده بود رفع نماید. </p> <p>     <code class="page" rel="9,237"/> اشکال چهارم اینکه، وی در بحث خود از روایات داله بر اینکه اهل بیت رسول خدا  (ص) علی و فاطمه و حسنین بوده و نه غیر، اسمی نبرده، و به روی خود نیاورده که اصلا چنین اخباری هم در مساله وجود دارد، و حال آنکه این روایات همه صحیحه و علاوه بالغ به حد تواتر است، و ما بعضی از آنها را در تفسیر آیه مباهله ایراد کردیم، و قسمت عمده آنها را بزودی در بحث از آیه تطهیر ایراد خواهیم نمود-ان شاء اللَّه-. </p> <p>و از آنجایی که آن روز در میان اهل بیت غیر از علی (ع) مردی نبوده قهرا برگشت معنای کلمه <em>مردی</em> به همان حضرت خواهد بود، و در نتیجه برگشت این اشکال به همان اشکال قبلی خواهد شد که گفتیم همه آن تعبیرات به فرضی که صحیح باشد کنایه از علی (ع) است. </p> <p>و اما اینکه احتمال داد که مقصود از اهل بیت عموم اقربای آن حضرت از بنی هاشم یا بنی هاشم و زنان آن حضرت باشند، و در نتیجه کلمه وحی یک کلام عادی باشد و نخواهد مزیتی را برای شخص معینی اثبات کند، و قهرا برگشت معنا به این باشد که هیچ رسالتی را از من نمی‌رساند مگر یکی از بنی هاشم این برای این است که آقایان اهل سنت غالبا بحث‌های لفظی را با ابحاث معنوی و همچنین مطالب دینی را با نظریات اجتماعی خلط می‌کنند، و در تشخیص مفهوم این قبیل الفاظ به نظریات عرف لغویین مراجعه می‌کنند، بدون اینکه نسبت به نظر شرع توجهی بنمایند. مثلا در معنای کلمه <em>ابن</em> و کلمه <em>بنت</em> نخست بحثشان چنین است که برای تشخیص اینکه آیا پسر دختر هم پسر آدمی حساب می‌شود یا نه باید به لغت مراجعه کرد. باید دید آیا کلمه <em>پسر</em> بحسب وضع لغوی بر پسر دختر هم صادق است یا نه. </p> <p>و از همه این‌ها عجیب‌تر آن قسمت از گفتار صاحب المنار است که گفت: این نص صریح باطل می‌سازد تاویل کلمه <em>منی</em> را چون بطوری که از سیاق گفتارش برمی‌آید مقصودش از نص صریح همان کلمه <em>من اهل بیتی</em> است که خواسته است بگوید این کلمه صراحت دارد در اینکه منظور از <em>رجل منی</em> یک مرد از بنی هاشم است. </p> <p>و ما نفهمیدیم کلمه <em>اهل بیت</em> چه نصوصیت و صراحتی در بنی هاشم دارد، آنهم با آن همه روایاتی که در معنای کلمه مذکور وارد شده و همه می‌گویند اهل بیت عبارتند از علی و فاطمه و حسین. علاوه، بر فرض که کلمه <em>اهل بیت</em> به معنای بنی هاشم باشد آن وقت صاحب المنار چه می‌گوید در آن روایاتی که داشت: <em>منی-مردی از من</em> آیا کلمه از من را هم به بنی هاشم معنا می‌کند!!. </p> <p>و در تفسیر عیاشی از زراره و حمران و محمد بن مسلم از حضرت ابی جعفر و ابی-<code class="page" rel="9,238"/> عبد اللَّه (ع) روایت کرده که در تفسیر آیه‌ <span class="aya" rel="9_2" data-words="1-5">فسیحوا فی الأرض أربعة أشهر</span> فرموده‌اند: بیست روز از ذی الحجه و تمامی محرم و صفر و ربیع الاول و ده روز از ربیع الثانی است<span class="footnote" rel="1" title="تفسیر عیاشی ج ۲ ص ۷۵">*</span>. </p> <p>مؤلف: روایاتی که بر طبق مضمون این روایت از طرق شیعه از ائمه اهل بیت  (ع) در تفسیر چهار ماه مورد بحث وارد شده بسیار زیاد است، و کلینی و صدوق و عیاشی و قمی و دیگران (علیهم الرحمة) در کتب خود آنها را نقل کرده‌اند. همین مضمون از طرق اهل سنت نیز روایت شده است، البته در این میان روایات دیگری‌از طرق آنان هست که مضمونش غیر این مضمون است، حتی در پاره‌ای از آنها چنین آمده: ابو بکر در سال نهم هجری در ماه ذی القعده با مردم به حج رفت و چون این روایت تایید نشده لذا از استناد به آن چشم‌پوشی کردیم. </p> <p>و در تفسیر عیاشی از حکیم بن جبیر از علی بن الحسین (ع) روایت کرده که در تفسیر آیه‌ <span class="aya" rel="9_3" data-words="1-6">و أذان من الله و رسوله</span> فرموده است: مقصود از <em>اعلام</em> کننده، امیر المؤمنین  (ع) است<span class="footnote" rel="2" title="تفسیر برهان ج ۲ ص ۱۰۳">*</span>. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">روایاتی در باره اینکه اعلام کننده آیات برائت علی (ع) بوده است</span> </h3> <p> مؤلف: و این معنا از حریز از ابی عبد اللَّه (ع) نیز و همچنین از جابر از امام صادق و امام باقر (ع) روایت شده، و قمی آن را از پدرش از فضاله از ابان بن عثمان از حکیم بن جبیر از امام علی بن الحسین (ع) نقل کرده، و سپس گفته است که: در حدیث دیگری امام امیر المؤمنین (ع) فرمود: من بودم اعلام کننده در میان مردم. این روایت را صدوق هم به سند خود از حکیم از آن جناب نقل کرده. </p> <p>صاحب الدر المنثور هم آن را از ابن ابی حاتم از حکیم بن حمید از علی بن الحسین  (ع) نقل کرده، و صاحب تفسیر برهان در کتاب خود گفته است که: سدی و ابو مالک و ابن عباس و زین العابدین همگی گفته‌اند اعلام کننده علی بن ابی طالب بود، و به وسیله او پیام رسول خدا (ص) اداء شد<span class="footnote" rel="3" title="تفسیر قمی ج ۱ ص ۲۸۳">*</span>. </p> <p>و در تفسیر برهان از صدوق و او به سند خود از فضیل بن عیاض از امام صادق  (ع) روایت کرده که گفت: من از آن حضرت از حج اکبر پرسش کردم. فرمودند: تو در       <code class="page" rel="9,239"/> این باره چیزی شنیده‌ای؟ عرض کردم آری حدیثی دارم، و آن این است که ابن عباس گفته است: حج اکبر عبارتست از روز عرفه، به این معنا که هر کس روز عرفه تا طلوع آفتاب روز عید قربان را درک کند حج را درک کرده، و هر کس دیرتر برسد حج آن سال از او فوت شده، پس شب عرفه، هم برای قبل و هم برای بعد قرار داده شده. دلیل بر این قول هم این است که کسی که شب قربان تا طلوع فجر را درک کند حج را درک کرده و از او مجزی است، هر چند وقوف در روز عرفه را نداشته. </p> <h3> <span class="title" rel="9_5 9_12 9_3 9_2 9_6 9_1 9_4 9_7 9_8 9_9 9_10 9_11 9_13 9_14 9_15 9_16">در روایات شیعه روز حج اکبر، روز عید قربان دانسته شده است</span> </h3> <p> امام صادق (ع) فرمود: امیر المؤمنین فرموده حج اکبر روز قربان است، و احتجاج کرده به آیه قرآن که می‌فرماید: <span class="aya" rel="9_2" data-words="1-5">فسیحوا فی الأرض أربعة أشهر</span> و این چهار ماه عبارت است از بیست روز از ذی الحجه و تمامی محرم و صفر و ربیع الاول و ده روز از ربیع الآخر، و اگر روز حج اکبر روز عرفه (نهم ذی الحجه) باشد آن گاه تا روز دهم ربیع الآخر چهار ماه و یک روز می‌شود و حال آنکه قرآن فرموده مهلت کفار از روز حج اکبر چهار ماه است، و نیز استدلال کرده‌اند به آن آیه دیگر که می‌فرماید: <span class="aya" rel="9_3" data-words="1-11">و أذان من الله و رسوله إلی الناس یوم الحج الأکبر</span> و سپس فرموده که اعلام کننده در آن روز من بودم. </p> <p><span class="phrase">پرسیدم: پس معنای کلمه <em rel="fa_9_3_10-11" data-sentence="22:237">حج اکبر</em> چیست؟ فرمود: از این جهت بزرگترین حج نامیده شد که در آن سال هم مسلمانها به زیارت خانه خدا رفتند، و هم مشرکین، و بعد از آن سال بود که دیگر زیارت کردن کفار ممنوع شد<span class="footnote" rel="1" title="تفسیر برهان ج ۲ ص ۱۰۲ ش ۲۱">*</span>.</span> </p> <p>و نیز در همان کتاب از صدوق از معاویة بن عمار روایت شده که گفت: از امام صادق  (ع) پرسیدم روزحج اکبر چه روزی است؟ فرمود: روز قربان است، و حج اصغر عمره است<span class="footnote" rel="2" title="تفسیر عیاشی ج ۲ ص ۷۷">*</span>. </p> <p>مؤلف: این روایت علاوه بر اینکه حج اکبر را به روز قربان تفسیر کرده، وجه این تسمیه را هم ذکر کرده (و آن اینکه عمره به تنهایی، حج اصغر، و عمره با حج، حج اکبر است) و همه روایات وارده از ائمه اهل بیت (ع) جز چند روایت شاذ متفقند بر اینکه منظور از روز حج اکبر روز عید قربان یعنی دهم ذی الحجه است که آن را روز <em>نحر</em> هم می‌نامند، همین معنا را از علی (ع) هم روایت کرده‌اند. </p> <p>کلینی در کافی آن را از علی بن ابراهیم از پدرش از ابن ابی عمیر از معاویة بن عمار از     <code class="page" rel="9,240"/> امام صادق (ع) و نیز به سند خود از ذریح از آن حضرت روایت کرده، و همچنین صدوق به سند خود از ذریح از آن جناب، و عیاشی از عبد الرحمن و ابن اذینة و فضیل بن عیاض از آن حضرت روایت کرده‌اند<span class="footnote" rel="1" title="کافی ج ۴ ص ۲۹۰">*</span>. </p> <p>و در الدر المنثور است که ابن مردویه از ابی أوفی از رسول خدا (ص) روایت کرده که در روز عید اضحی فرمود: امروز روز حج اکبر است<span class="footnote" rel="2" title="قرب الاسناد ص ۴۶">*</span>. </p> <p>و نیز در همان کتاب است که بخاری (در پاورقی کتابش) و ابو داود، ابن ماجه، ابن- جریر، ابن منذر، ابن ابی حاتم، ابو الشیخ، ابن مردویه و ابو نعیم در کتاب حلیه از ابن عمر روایت کرده‌اند که گفت: رسول خدا (ص) در سالی که به حج رفت در روز قربان میان جمره‌ها ایستاد و فرمود: این چه روزی است؟ گفتند روز نحر (قربان) است فرمود: این روز حج اکبر است<span class="footnote" rel="3" title="تفسیر عیاشی ج ۲ ص ۷۸-۷۹، ح ۲۴،۲۵ و ۲۸">*</span>. </p> <p>مؤلف: این مضمون به طرق مختلفه‌ای از علی (ع) و ابن عباس و مغیرة بن شعبه و ابی جحیفه و عبد اللَّه بن ابی اوفی نیز روایت شده، و به طرق مختلفه دیگری از رسول خدا  (ص) نقل شده است که فرمود: حج اکبر روز عرفه است، و همچنین از علی و ابن- عباس و ابن زبیر نیز نقل شده، و از سعید بن مسیب روایت شده که حج اکبر روز بعد از روز قربان است و نیز روایت شده که همه ایام حج است، و در روایت دیگری آمده که حج اکبر آن سالی است که ابو بکر در آن سال به حج رفت و این وجه بی انطباق با روایتی که قبلا از امام صادق (ع) نقل کردیم نیست، همان روایتی که داشت حج اکبر را از این رو حج اکبر نامیدند که در آن سال هم مسلمانان به حج آمده بودند و هم مشرکین. </p> <p>و <span class="phrase">در تفسیر عیاشی از زراره از ابی جعفر (ع) روایت کرده که در تفسیر آیه شریفه‌ <span class="aya" rel="9_5" data-words="1-8">فإذا انسلخ الأشهر الحرم فاقتلوا المشرکین حیث وجدتموهم</span> فرمود: <em rel="fa_9_5_3-4" data-sentence="187:523">اشهر حرم</em> از روز قربان شروع می‌شود تا دهم ربیع الآخر.<span class="footnote" rel="4" title="تفسیر عیاشی ج ۲ ص ۷۷">*</span> و در الدر المنثور است که حاکم-وی سند را صحیح دانسته-از مصعب بن عبد الرحمن از پدرش نقل کرده که در تفسیر آیه‌ <span class="aya" rel="9_5" data-words="18-25">فإن تابوا و أقاموا الصلاة و آتوا الزکاة</span> گفته است: رسول خدا (ص) مکه را که فتح کرد متوجه شهر طائف شد، و مردم آن شهر را       <code class="page" rel="9,241"/> هشت روز و یا هفت روز متوالی محاصره کرد آن گاه چند نوبت به تناوب به محاصره آنها پرداخت.</span> </p> <p>و سپس فرمود: هان ای مردم من جلوتر از شما از دنیا می‌روم، و من شما را در حق عترتم به نیکی سفارش می‌کنم، دیدارتان حوض خواهد بود و به آن خدایی که جانم به دست اوست یا این است که نماز را بپا می‌دارید و زکات را می‌دهید، و یا این است که مردی از خاندانم و یا مثل خودم را وادار می‌کنم تا گردنهای رزمندگانتان را بزند، و ذراریتان را اسیر کند. مردم خیال کردند مقصودش ابو بکر و عمر است، لکن دیدند دست علی (رضی اللَّه عنه) را گرفت و فرمود: <em>این</em> . مؤلف: منظور آن حضرت این بود که اگر کافر شوید چنین می‌شود<span class="footnote" rel="1" title="الدر المنثور ج ۳ ص ۲۱۳">*</span>. </p> <p>و در تفسیر عیاشی در حدیث جابر از امام ابی جعفر (ع) آمده که در تفسیر <span class="aya" rel="9_5" data-words="18-19">فإن تابوا</span> فرمود: یعنی اگر ایمان آوردند برادران دینی شما هستند<span class="footnote" rel="2" title="امالی مفید ص ۴۵">*</span>. </p> <p>و در تفسیر قمی در ذیل آیه‌ <span class="aya" rel="9_6" data-words="1-7">و إن أحد من المشرکین استجارک فأجره...</span> می‌گوید امام (ع) فرموده: معنایش این است که نخست قرآن را برایش بخوان و به معارف دین آشنایش کن و دیگر متعرضش مشو تا به مامن خود برگردد<span class="footnote" rel="3" title="پروردگارا!من محمد (ص) را سوگند می‌دهم به آن سوگندی که پدران ما و پدر بزرگوار او به آن سوگند قسم می‌خوردند">*</span>. </p> <p>و در تفسیر برهان از ابن شهرآشوب از تفسیر قشیری روایت شده که: مردی به علی بن ابی طالب (ع) عرض کرد: حال اگر یکی از ما بخواهد بعد از چهار ماه رسول خدا  (ص) را ملاقات کند و با او کاری داشته باشد آیا عهدی برایش نیست و (در امان نیست) ؟ علی (ع) فرمود: چرا، برای اینکه خداوند فرموده: اگر یکی از مشرکین از تو پناه بخواهد پناهش بده...<span class="footnote" rel="4" title="تفسیر برهان ج ۲ ص ۱۰۶">*</span>. </p> <p>و در الدر المنثور است که ابن ابی شیبه و ابن ابی حاتم و ابو الشیخ و ابن مردویه در ذیل آیه‌ <span class="aya" rel="9_12" data-words="1-7">و إن نکثوا أیمانهم من بعد عهدهم...</span>، از حذیفه نقل کرده‌اند که از وی در باره آیه فوق پرسش کردند، او گفت: هنوز با اهل این آیه قتال نشده است<span class="footnote" rel="5" title="الدر المنثور ج ۳ ص ۲۱۴">*</span>. </p> <p>و در همان کتاب است که ابن ابی شیبه و بخاری و ابن مردویه از زید بن وهب روایت کرده‌اند که در ذیل آیه‌ <span class="aya" rel="9_12" data-words="12-14">فقاتلوا أئمة الکفر</span> گفته است: ما در محضر حذیفه (رض) بودیم که           <code class="page" rel="9,242"/> گفت: از مشمولین این آیه باقی نمانده مگر سه نفر. و از منافقین هم باقی نمانده مگر چهار نفر. </p> <p>مردی اعرابی پرسید شما اصحاب محمد (ص) خبرهایی به ما می‌دهید که سر و ته آن را نمی‌دانیم، اگر از مشمولین این آیه نمانده مگر سه نفر و از منافقین نمانده مگر چهار نفر پس اینها چه کسانی هستند که خانه‌های ما را می‌شکافند و علفهای ما را می‌دزدند؟ گفت اینها تبه‌کاران هستند (نه آن کسانی که آیه در حقشان نازل شده) آری، از آن کسان نمانده‌اند مگر چهار نفر که یکی از آنها پیر مرد سالخورده‌ای است که اگر آب خنک هم بخورد دیگر سردی آب را تشخیص نمی‌دهد<span class="footnote" rel="1" title="الدر المنثور، ج ۳، ص ۲۱۴">*</span>. </p> <h3> <span class="title" rel="9_12">چند روایت در ذیل آیه: <span class="aya" rel="9_12" data-words="12-14">فقاتلوا أئمة الکفر...</span> </span> </h3> <p> و در قرب الاسناد حمیری است که می‌گوید: عبد الحمید و عبد الصمد بن محمد هر دو از حنان بن سدیر برایم نقل کردند که گفت: من از امام صادق (ع) شنیدم که می‌فرمود: عده‌ای از اهل بصره نزد من آمدند و از من حال طلحه و زبیر را پرسیدند، گفتم: از پیشوایان کفر بودند، چون علی (ع) در روز جنگ بصره بعد از آنکه صف آرایی کرد به یاران خود فرمود: بر این مردم پیشدستی مکنید، بگذارید تا من میان خودم و خدا و میان ایشان قطع عذر کنم. </p> <p>آن گاه برخاست و در برابر لشکر بصره فریاد زد: ای اهل بصره آیا از من جور و ستمی در قضاوت سراغ دارید؟ گفتند: نه. فرمود: آیا حیف و میل در بیت المال و در نحوه تقسیم آن سراغ دارید؟ گفتند: نه. فرمود: آیا شیفتگی به دنیا از من دیده‌اید که مال دنیا را به خودم و خاندانم اختصاص داده و به شما نداده باشم، از این جهت است که از در ستیزه درآمده و بیعت مرا می‌شکنید؟ گفتند: نه. فرمود: آیا حدود خدا را در شما جاری نموده و در دیگران اجراء نکرده‌ام؟ گفتند: نه. فرمود: پس چطور شده که بیعت من شکسته می‌شود و بیعت دیگران (که همه آن عیبها را دارند) شکسته نمی‌شود؟ همانا من سر و ته این کار را بررسی کردم و جز کفر و یا شمشیر، چیز دیگری نیافتم. </p> <p>آن گاه متوجه اصحاب خود شد و فرمود: خدای تعالی در کتابش می‌فرماید: <span class="aya" rel="9_12" data-words="1-20">و إن نکثوا أیمانهم من بعد عهدهم و طعنوا فی دینکم فقاتلوا أئمة الکفر إنهم لا أیمان لهم لعلهم ینتهون</span>. </p> <p>آن گاه امیر المؤمنین (ع) فرمود: به خدایی که دانه را می‌شکافد، و خلائق را می‌آفریند، و محمد (ص) را به نبوت برگزید این قوم مشمولین این آیه هستند، و از آن روزی که نازل شده تا کنون غیر از این مردم با هیچ قومی به عنوان مشمولین آن جنگ نشده است<span class="footnote" rel="2" title="در الدر المنثور &lt;em&gt;اللهم&lt;/em&gt; است">*</span>. </p> <p>     <code class="page" rel="9,243"/> مؤلف: این روایت را عیاشی نیز از حنان بن سدیر از آن حضرت نقل کرده<span class="footnote" rel="1" title="تفسیر عیاشی ج ۲ ص ۷۷">*</span> </p><h3> <span class="title" rel="9_13">چند روایت در ذیل آیه شریفه: <span class="aya" rel="9_13" data-words="1-6">أ لا تقاتلون قوما نکثوا أیمانهم...</span> </span> </h3> <p> و در امالی مفید به سند خود از ابی عثمان، مؤذن قبیله بنی قصی نقل کرده که گفت: من از علی بن ابی طالب در موقعی که طلحه و زبیر خروج کرده بودند شنیدم که گفت: خداوند مرا معذور بدارد از کار طلحه و زبیر، اینها از در طوع و رغبت خود و بدون اینکه کسی وادارشان کند، با من بیعت کردند، آن گاه بیعتم را شکستند، بدون اینکه بدعتی کرده باشم، سپس این آیه را تلاوت کردند: <span class="aya" rel="9_12" data-words="1-20">و إن نکثوا أیمانهم من بعد عهدهم و طعنوا فی دینکم فقاتلوا أئمة الکفر إنهم لا أیمان لهم لعلهم ینتهون</span><span class="footnote" rel="2" title="و کسانی که عهد خدا را بعد از استوار کردنش می‌شکنند تا آنجا که می‌فرماید: ایشان برایشان لعنت و برایشان خانه بد است سوره رعد آیه ۲۵">*</span>. </p> <p>مؤلف: این روایت را عیاشی<span class="footnote" rel="3" title="و به عهد وفا کنید که از عهد سؤال خواهد شد سوره اسری آیه ۳۴">*</span> در تفسیر خود، هم از ابی عثمان مؤذن و هم از ابی- الطفیل و هم از حسن بصری روایت کرده. و شیخ در امالی خود آن را از ابی عثمان مؤذن نقل کرده و در نقل او دارد که بکیر گفت: من از امام ابی جعفر (ع) از این حدیث سؤال کردم فرمود: شیخ (مؤذن) درست گفته، علی (ع) همین طور فرموده، و جریان این چنین بوده<span class="footnote" rel="4" title="امالی طوسی">*</span>. </p> <p>و در الدر المنثور است که ابن اسحاق و بیهقی در کتاب دلائل از مروان بن حکم‌و مسور بن مخرمه نقل کرده‌اند که گفتند: در صلح نامه‌ای که میان رسول خدا (ص) و قریش در روز حدیبیه منعقد شد داشت: هر کس بخواهد در عقد و عهد رسول خدا  (ص) درآید می‌تواند، و هر کس هم بخواهد در عقد و پیمان قریش درآید نیز مجاز است. وقتی خزاعه این معنا را شنیدند هجوم آوردند که ما به عهد محمد (ص) و پیمان او درمی‌آئیم، و بنو بکر بجست و خیز درآمدند که ما به عهد قریش و پیمان آنان در می‌آئیم، و بر این صلح نزدیک به هفده و یا هجده ماه ماندند. </p> <p>تا آنکه بنی بکر که در عقد و پیمان قریش درآمده بودند شبی در یکی از آبهای خزاعه بنام <em>وتیر</em> که در نزدیکی‌های مکه قرار داشت به مردم خزاعه حمله بردند، و قریش که خیال می‌کردند در این شب تاریک رسول خدا (ص) خبردار نمی‌شود، چون کسی نیست از کار آنان سر درآورد قبیله بنی بکر را کمک نظامی از قبیل مرکب و اسلحه داده، و         <code class="page" rel="9,244"/> بخاطر کینه‌ای که با آن حضرت داشتند بر مردم وتیر تاختند. </p> <p>در همان شب از خزاعه، عمرو بن سالم سوار شد و خود را به مدینه رسانید و ماجرا را در ضمن اشعار<span class="footnote" rel="1" title="به علت اغلاط زیاد در الدر المنثور، این اشعار از سیره ابن هشام نقل می‌شود">*</span> زیر به اطلاع رسول خدا (ص) رسانید: <span class="poem">یا رب<span class="footnote" rel="2" title="سوره بقره آیه ۱۹۴">*</span> انی ناشد محمدا / حلف ابینا و ابیه الا تلدا / قد کنتم ولدا و کنا والدا / ثمت أسلمنا فلم ننزع یدا / فانصر هداک اللَّه نصرا اعتدا / و ادع عباد اللَّه یاتوا مددا / فیهم رسول اللَّه قد تجردا / إن سیم خسفا وجهه تربدا / فی فیلق کالبحر یجری مزبدا / ان قریشا اخلفوک الموعدا / و نقضوا میثاقک المؤکدا / و جعلوا لی فی کداء رصدا / و زعموا أن لست أدعوا احدا / و هم اذل و اقل عددا / هم بیتونا بالوتیر هجدا / و قتلونا رکعا و سجدا<span class="footnote" rel="3" title="سوره مائده آیه ۲">*</span> </span> رسول خدا (ص) فرمود: ای عمرو بن سالم یاری شدی، پس چیزی نگذشت که ابر سیاهی در آسمان حرکت کرد، حضرت فرمود: این ابر گواهی می‌دهد به یاری بنی کعب (و بنا به نسخه سیرة النبی این ابر استهلال می‌کند یعنی می‌بارد یا صدا می‌کند) آن گاه مردم را فرمان جهاد داد و به آنان نفرمود کجا لشکر می‌کشد تا خبر به گوش دشمن نرسد و از خدا خواست تا قریش را از خبر وی بی اطلاع بگذارد تا او بتواند به ناگهانی به سرزمین     </p> <p> (شاعر، رسول خدا و یارانش را خطاب نموده و می‌گوید:) آن روزی که شما فرزند بودید ما پدر بودیم آن گاه مسلمان شدیم و دست از بیعت خود برنداشتیم پس یاری کن یاری مهیاتر و آماده‌تری (خدا هدایتت کند) و بندگان خدا را بخوان تا به مدد آیند در حالی که پیغمبر خدا در میان آنان تنها باشد که اگر بخواهند ایشان را خوار کنند چهره‌اش متغیر شده و گرفته می‌شود در یک لشکر گرانی که مانند دریایی که کف می‌کند، جریان داشته و سیر می‌کند، قریش با تو خلف وعده کردند و معاهده مؤکد ترا شکستند و برای من در کداء کمین کردند و گمان بردند که من کسی را نخواهم خواند (بیاری نخواهم طلبید) در حالی که آنان خوارترند و در شماره کمترند، آنان در وتیر بر ما در حالی که خوابیده بودیم شبیخون زدند و ما را در حالی که در رکوع و سجده بودیم کشتند.  <code class="page" rel="9,245"/> ایشان وارد شود<span class="footnote" rel="1" title="ای کسانی که ایمان آورده‌اید به عقدها وفا کنید سوره مائده آیه ۱">*</span>. </p> <p>مؤلف: سیوطی این روایت را در الدر المنثور بعد از روایت دیگری که به طرقی از مجاهد و عکرمه آمده است نقل کرده است و مضمون آن روایت نیز همین است که سبب نزول آیه <span class="aya" rel="9_13" data-words="1-6">أ لا تقاتلون قوما نکثوا أیمانهم-</span> تا آنجا که می‌فرماید- <span class="aya" rel="9_14" data-words="10-14">و یشف صدور قوم مؤمنین</span> داستان عهدشکنی قریش بود که پیمان حدیبیه را شکسته و به بنی بکر علیه خزاعه هم سوگندان رسول خدا (ص) کمک نظامی کردند<span class="footnote" rel="2" title="سوره توبه آیه ۳۳">*</span>. </p> <p>و اگر مطلب از این قرار باشد قهرا سیوطی و امثال او باید ملتزم شوند به اینکه آیه‌ <span class="aya" rel="9_13" data-words="1-4">أ لا تقاتلون قوما</span> تا تمامی سه آیه بلکه چهار آیه بعدش که از نظر سیاق مشترکند قبل از فتح مکه نازل شده و در نتیجه قبل از آیات برائت نازل شده‌اند. </p> <p>و حال آنکه چنین نیست، و داستانی را که ابن اسحاق و بیهقی نقل کرده‌اند هر چند بخاطر مسور بن مخرمه معتبر است و لیکن روایت مسور صریحا نمی‌گوید که آیات مورد بحث در باره این داستان نازل شده، و روایتی هم که مجاهد و عکرمه نقل کرده‌اند اعتمادی بر آن نیست برای اینکه موقوف است و منقطع و سیاق آیات هم طوری نیست که با نازل شدن با آیات قبلش و متصل بودن با آنها نسازد، و این خیلی روشن است. </p> <p>و جملات: <span class="aya" rel="9_13" data-words="5-15">نکثوا أیمانهم و هموا بإخراج الرسول و هم بدؤکم أول مرة</span> هر چند به صفاتی اشاره دارد که مختص به قریش است، لیکن ممکن هم هست اشاره به هم سوگندان قریش و هم‌جواران ایشان که بعد از فتح مکه هم مسلمان نشدند بوده باشد، و چون متصل و متحد با قریش بودند به اوصافی که قریش بالاصالة متصف بودند موصوف شوند. </p> <p>البته باید دانست که در این میان روایات متفرقه‌ای از ائمه اهل بیت (ع) رسیده که آیات مورد بحث را با ظهور مهدی (ع) تطبیق می‌دهد، و این از باب  <em>جری</em> ، یعنی تطبیق کلی بر مصداق است. </p> <h3>گفتاری در معنای عهد و اقسام و احکام آن</h3> <p> در جلد ششم این کتاب گفتاری پیرامون معنای عقد و عهد گذراندیم، و اینک در اینجا بیانی دیگر در معنای آنچه گذشت و اقسام احکامی که مترتب بر آن می‌شود در چند فصل   <code class="page" rel="9,246"/> ایراد می‌نمائیم: </p><h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">بررسی و ریشه‌یابی انعقاد عقود و معاهدات (به معنای اعم) بین اشخاص</span> </h3> <p> 1-از بحث‌هایی که تا اینجا در این کتاب ایراد شد این معنا برای خواننده روشن گردید که انسان در مسیر زندگیش همواره کارهای خود را و آن موادی را که کارهایش مربوط به آن است به صورت امور وجودی و موجودات خارجی تصویر نموده و احکام و آثار امور خارجی را بر آن مترتب نموده و قوانین جاری در کون را آن طور که با غرضهایش مناسب باشد در آنها اجرا می‌کند، هم چنان که مثلا صوتهای گوناگونی از قبیل <em>ز</em> ، <em>ی</em> و <em>د</em> را گرفته و آنها را به شکل مخصوص ترکیب نموده بصورت لفظ <em>زید</em> درمی‌آورد، آن گاه فرض می‌کند که این کلمه فلان انسان معین خارجی است، آن گاه همان انسان را به این نام می‌نامد و در نتیجه هر وقت بخواهد آن انسان را در ذهن مخاطب و طرف صحبتش وارد سازد همین کلمه را می‌گوید و بلا فاصله آن انسان معین در ذهن مخاطبش مجسم می‌شود و غرض گوینده به دست می‌آید. و اگر بخواهد یک عملی را که جز با عده چند نفری انجام نمی‌شود اداره کند چند نفر را انتخاب می‌کند، و همه آنها را یک انسان واحد فرض نموده و یکی از آنها را نسبت به بقیه به منزله سری فرض می‌کند که نسبت به سایر اعضاء یک بدن ریاست دارد و آن یک نفر را رئیس و افراد دیگر را اعضاء می‌خواند، آن گاه احکام یک سر خارجی را بر آن یک نفر و احکام اعضای خارجی یک بدن را بر افراد عضو و زیر دست بار می‌کند و همچنین. </p> <p>و اگر تمامی افکار یک انسان اجتماعی را بطور صحیح تجزیه و تحلیل کنید خواهید دید که برگشت همه آنها به این تصورها و تصدیق‌هاست، حال یا این تصور و تصدیق بدون واسطه از یک انسان اجتماعی صورت می‌گیرد، و یا آنکه با واسطه یک نفر و یا وسائط افراد بیشتری انجام می‌شود، و هیچ فرقی میان افکار شخصی و افکار اجتماعی او نیست. </p> <p>و اگر می‌بینیم انسان در باره عقد قراردادها و پیمانها و متعلقات آن از سوگند و بیعت و امثال آن اهتمام می‌ورزد نخستین عامل و داعیش تحفظ بر زندگی و رسیدن به مزایای آن و در نتیجه بهره‌مندی از سعادت خویش است، چون آدمی وقتی از زندگیش تمتع می‌گیرد که زندگیش بر مجرای حقیقیش جریان یابد. </p> <p>آری، او به هر مقصدی از مقاصد خود که دست یابد و بر آن مسلط شود شروع می‌کند به تمتع از آن، اما تمتعی که مناسب با آن بوده و خود را مجهز به ادوات و وسایل تمتع از آن ببیند، و بدین منظور اگر به موانعی برخورد با تمام قوا در رفع آنها می‌کوشد، و خود را که موفق به این استفاده می‌داند بخاطر سلطه و قدرتی است که به او اعطا شده است. </p> <p>یکی از وسایل و ادواتی که در اختیار بشر است سرمایه فکر او است که با آن امر<code class="page" rel="9,247"/> زندگی خود را تدبیر نموده و کار معاش خود را اصلاح می‌کند کار امروزش را انجام داده و زمینه کار فردایش را فراهم می‌سازد. و کارهایش که یا بطور مستقیم تصرف در ماده و یا برگشتش به آن است در عین اینکه همه بستگی دارد به مقدار تسلطش بر عمل و احاطه‌اش به متعلقات آن از نظر دوام تسلط و قدرت یکسان نیستند، بعضی از کارهایش بستگی دارد به سلطنتی که به مقدار زمان عمل دوام داشته باشد، مانند گرسنه‌ای که به غذایی رسیده و آن را بخورد، که خوردن آن جز به مقدار سلطنتی که تا پایان عمل ادامه داشته باشد، احتیاج ندارد، چون خوردن چنین کسی احتیاج به تمهید مقدمه ندارد. </p> <p>و بعضی دیگر که قسمت عمده اعمال انسانی است، بستگی دارد به داشتن قدرت و سلطنتی که هم در موقع انجام آن و هم قبل از آن، و در بعضی حتی بعد از آن امتداد داشته باشد و آن اعمال اجتماعی اوست که محتاج به تمهید مقدمات و زمینه‌سازی قبلی است، پس نمی‌توان گفت تمامی کارهای انسان تصادفی و اتفاقی است بلکه قسمت عمده آن وضعش طوری است که قبل از رسیدن موقعش باید زمینه‌اش را فراهم کرد. </p> <p>یکی از مقدمات عمل، فراهم آوردن تمامی اسباب و منظم نمودن وسایل آن است، و یکی دیگر بر طرف کردن موانعی است که ممکن است در حین عمل از انجام آن جلوگیری کند، و خلاصه انسان موفق به اعمال حیاتیش نمی‌شود مگر بعد از آنکه از فوت شدن وسایل و مزاحمت موانع در امان باشد. </p> <p>تنبه و توجه به این حقیقت است که آدمی را وادار می‌کند به اینکه خود را از ناحیه رقبای خود خاطر جمع نموده و اطمینان پیدا کند علاوه بر اینکه از اعمال حیاتیش مانع نمی‌شود بلکه او را در آنچه محتاج به مساعدت و کمک است یاری می‌کنند. </p> <p>مثلا انسانی محتاج به لباس است و ناگزیر است از یک ماده بسیط و ساده‌ای مانند پنبه و یا پشم برای خود لباس تهیه کند، لیکن این عمل حیاتی وقتی انجام می‌شود که ریسندگان و بافندگان و دوزندگان و کارگران کارخانه‌هایی که ماشین ریسندگی و بافندگی و خیاطی می‌سازند همه به او مساعدت کنند، و او وقتی می‌تواند به مقصود خود نایل شود که از ناحیه ایشان اطمینان و ایمنی داشته باشد، و بداند که او را تنها نمی‌گذارند. و همچنین کسی که می‌خواهد در سرزمینی و یا در خانه‌ای سکونت گزیند وقتی می‌تواند به مقصود برسد که مطمئن باشد دیگران ممانعتش نمی‌کنند، و علاوه، می‌تواند در آن زمین و یا خانه به نحوی که صلاحش باشد تصرف کند. </p> <p>درک این حقیقت است که انسان را نیازمند و وادار می‌کند به اینکه با رقیب‌های خود<code class="page" rel="9,248"/> عهد و پیمان ببندد و بدین وسیله عمل خود را با عمل دیگران پیوسته و مرتبط سازد، همانطوری که با عقد (گره) چند قطعه طناب را به هم متصل می‌سازد، و همچنین او را وادار می‌کند به اینکه متقابلا دیگران را با عمل خود مساعدت نموده و عقد و عهد آنان را امضاء کند، و متعهد شود که مانع کار آنان نگردد. </p> <p>این است برگشت تمامی عقدها و قراردادهایی که در میان مردم منعقد می‌شود، مانند عقد نکاح و عقد خرید و فروش و عقد اجاره و امثال آن که هم عقد است و هم مصداق عهد به معنای عام، چون معنای عام عهد این است که انسان به دیگران قول بدهد و یا سند بسپارد که ایشان را در فلان عمل مساعدت نموده و یا تا فلان مدت و یا بدون ذکر مدت متعهد شود که مانع کار ایشان نشود. </p> <p>و همین معنای عام عهد مورد بحث ما است، نه عهد به معنای خاص و به اسم مخصوص مانند عقد بیع و یا نکاح و یا غیر آن از معاملات، چون اینگونه عهدها فعلا مورد غرض ما نیست، زیرا هر کدام در مجتمعات بشری احکام‌و آثار و خواص مخصوصی دارند، بلکه گفتار ما در عهد به معنای قراردادهایی است که انسان با غیر خود می‌بندد مبنی بر اینکه او را کمک نموده و علاوه مانع و مزاحم کارهای اجتماعی او نشود و در مقابل فلان عوض را بگیرد، مانند کسی که معاهده می‌بندد که در هر سال فلان مقدار مال به فلان شخص بدهد و او را در رسیدن به هدفش کمک کند، و در مقابل، فلان سود را بگیرد، و یا معاهده کند که او را تا مدتی معین و یا بدون ذکر مدت در رسیدن به هدفش مزاحمت نکند، که این یک نوع عقدیست که جز با نقض یک طرف و یا طرفین منحل نمی‌شود. </p> <p>و چه بسا علاوه بر استحکام عهد پای سوگند هم به میان آید، یعنی شخص معاهد عهدی را که می‌سپارد به یکی از مقدسات که معتقد به احترام آنست مربوط کند، و گویا احترام و عزت آن امر مقدس و عظیم را رهن و گروگان عهد خود کرده، و این معنا را مجسم می‌سازد که اگر عهدش را بشکند حرمت آن محترم را هتک کرده است، مثل اینکه بگوید: به خدا سوگند به تو خیانت نمی‌کنم <em>و یا بگوید: </em> بجان خودم یاریت می‌کنم <em>و یا</em> سوگند می‌خورم که یاریت می‌کنم ، و با این سوگندها به طرف بفهماند که اگر به وعده‌اش عمل نکند و عهد خود را بشکند حرمت پروردگار و یا عزت جان عزیزش و یا سوگندش را ابطال کرده و خود را ناجوانمرد و بی مروت کرده است. </p> <p>و چه بسا برای چهارمیخه کردن عهدش آن را با بیعت و دست دادن ابرام می‌کند، یعنی دست خود را در دست طرف گذاشته و می‌فهماند که من دست خودم را به تو سپردم و<code class="page" rel="9,249"/> دیگر دستی ندارم تا با آن بر خلاف عهدم رفتاری کنم. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">نیاز اجتماعات به پیمانها و معاهدات، و اعتبار معاهدات در اسلام و لزوم احترام به آنها</span> </h3> <p> 2-این عهد و پیمانها همانطوری که مورد احتیاج افراد انسان قرار می‌گیرد همچنین اجتماعات بشری بدان محتاج می‌شوند، چون اجتماع جز جمع شدن همین افراد چیز دیگری نیست، حیات اجتماع عبارتست از مجموع حیات افراد، کارهای اجتماع عبارتست از مجموع کارهای افراد و همچنین خیر و شر و نفع و ضرر و سلامتی و مرض و ترقی و رشد و استقامت و انحراف و نیز سعادت و شقاوت و بقاء و زوال اجتماع عبارتست از مجموع آنچه از اینها که در افراد است. </p> <p>پس مجتمع در حقیقت یک انسان بزرگی است که همه حوائج و هدفهای یک انسان کوچک را دارد، و نسبت یک اجتماع به اجتماعی دیگر عینا نسبت یک انسان است به انسانی دیگر، اجتماع نیز همانند افراد، در سوار شدن بر اسب مرادش احتیاج به امنیت و سلامتی دارد بلکه می‌توان گفت احتیاج اجتماع به امنیت بیشتر است از احتیاج یک فرد به آن، چون هر قدر عامل و غرض او بزرگتر شد عمل نیز بزرگتر می‌شود. آری، اجتماع هم از ناحیه اجزاء و افرادش به امنیت احتیاج دارد و محتاج است به اینکه افرادش متلاشی و پراکنده نشوند، و هم از ناحیه دشمنان و رقبایش. </p> <p>و بطوری که تاریخ امم و اقوام گذشته نشان می‌دهد و خود ما از وضع ملت‌های عهد خودمان مشاهده می‌کنیم رسم و سنت همه اجتماعات بشری بر این بوده که یک اجتماع در پاره‌ای از شؤون حیاتی و زندگی سیاسی و اقتصادیش‌و یا پاره‌ای از شؤون فرهنگیش با اجتماع دیگری پیمان می‌بندد، معلوم می‌شود هیچ اجتماعی راه زندگی اجتماعی و یا پیشرفت بسوی مقاصد خود را جز به وسیله کمک گرفتن از امثال خود و ایمنی از معارضه اجتماعات دیگر هموار نمی‌بیند. </p> <p>3-اسلام هم بخاطر اینکه متعرض اصلاح زندگی اجتماعی و عمومی بشر شده همانطوری که به اصلاح زندگی افراد اهتمام نموده است قوانین کلیی در باره شؤون حیات اجتماعی بشر دارد، از قبیل قانون جهاد و دفاع و مقاتله با متجاوزین و پیمان‌شکنان و همچنین قوانینی در باره صلح و عهد و میثاق و غیر آن دارد. </p> <p>و همین عهد و پیمانی که ما در این چند فصل در باره آن بحث می‌کنیم در شریعت اسلام معتبر شده و اسلام به تمام معنا و بطوری که ما فوق آن تصور نشود به آن اعتبار داده است، و شکستن آن را از بزرگترین گناهان شمرده است، مگر آنکه طرف مقابل اقدام به نقض آن کرده باشد که در این صورت مقابله به مثل را جایز دانسته. <code class="page" rel="9,250"/> </p><h3> <span class="title" rel="9_7 9_1 9_2 9_4 9_6 9_8 9_3 9_5 9_9 9_10 9_11 9_12 9_13 9_14 9_15 9_16">نقض ابتدایی عهد جایز نیست ولی مقابله به مثل تجویز شده است</span> </h3> <p> قرآن کریم در آیات بسیاری امر به وفای به عهد و عقد کرده و شکستن عهد و میثاق را شدیدا مذمت نموده، و از آن جمله فرموده است: <span class="aya" rel="5_1" data-words="1-6">یا أیها الذین آمنوا أوفوا بالعقود</span><span class="footnote" rel="1" title="سوره توبه آیه ۷-۸">*</span> و نیز فرموده: <span class="aya" rel="13_25" data-words="1-8">و الذین ینقضون عهد الله من بعد میثاقه-</span> تا آنجا که می‌فرماید- <span class="aya" rel="13_25" data-words="21-27">أولئک لهم اللعنة و لهم سوء الدار</span><span class="footnote" rel="2" title="سوره زخرف آیه ۱۲">*</span> و نیز فرموده: <span class="aya" rel="17_34" data-words="13-19">و أوفوا بالعهد إن العهد کان مسؤلا</span><span class="footnote" rel="3" title="بلکه ما برایشان حق را آورده‌ایم سوره مؤمنون آیه ۹۰">*</span> و همچنین آیاتی دیگر. </p> <p>و شکستن عهد را همانطوری که گفتیم جایز ندانسته مگر در جایی که حق و عدالت آن را تجویز کند، و آن در جایی است که طرف مقابل معاهد از روی ظلم و گردن‌کشی اقدام به نقض آن نموده و یا مسلمین از نقض ایشان ایمن نباشند، و کارهایی کرده باشند که از درجه اعتبار ساقط شده باشند، که البته در چنین صورتی اگر مسلمان و یا مسلمانان عهدشکنی کنند کسی به ایشان اعتراض و یا ملامت نمی‌کند، و در این باره فرموده است: <span class="aya" rel="8_58" data-words="1-15">و إما تخافن من قوم خیانة فانبذ إلیهم علی سواء إن الله لا یحب الخائنین</span><span class="footnote" rel="4" title="سوره انفال آیه ۵۸">*</span> و نقض عهد را در صورتی که خوف خیانت طرف مقابل در کار باشد تجویز کرده، و راضی به این معنا نشده مگر به اینکه مسلمین قبلا به طرف خود اعلام بدارند، و آنان را غافلگیر نکنند، و مرتکب چنین خیانتی نگردند. </p> <p>و نیز در آیه‌ <span class="aya" rel="9_1-2" data-words="1-15">براءة من الله و رسوله إلی الذین عاهدتم من المشرکین، فسیحوا فی الأرض أربعة أشهر</span><span class="footnote" rel="5" title="سوره توبه آیه ۲">*</span> راضی به نقض عهد نگشته مگر بعد از آنکه چهار ماه برای آنان مهلت قرار دهد، تا در کار خود فکر کنند و آخرین رأی خود را با آزادی هر چه تمامتر معلوم بدارند تا، یا ایمان آورند و نجات یابند، و یا کشته شوند و نابود گردند. و این مهلت دادن آثار حسنه‌ای داشت که یکی از آنها این بود که معاهدین مورد نظر آیه ایمان آوردند و خود را بکشتن ندادند. </p> <p>خداوند این فایده را به بهترین وجهی تکمیل نموده و بعد از اعلام برائت، فرمود: <span class="aya" rel="9_6" data-words="1-19">و إن أحد من المشرکین استجارک فأجره حتی یسمع کلام الله ثم أبلغه مأمنه ذلک بأنهم قوم لا یعلمون</span><span class="footnote" rel="6" title="سوره توبه آیه ۶">*</span>. </p> <p>و آن گاه از مشرکین آن دسته‌ای را که به عهد خود وفا دارند استثناء کرده و فرموده:             <code class="page" rel="9,251"/> <span class="aya" rel="9_7-8" data-words="1-44">کیف یکون للمشرکین عهد عندالله و عند رسوله إلا الذین عاهدتم عند المسجد الحرام فما استقاموا لکم فاستقیموا لهم إن الله یحب المتقین، کیف و إن یظهروا علیکم لا یرقبوا فیکم إلا و لا ذمة یرضونکم بأفواههم و تأبی قلوبهم و أکثرهم فاسقون</span><span class="footnote" rel="1" title="سوره روم آیه ۳۰">*</span> و در ضمن، استقامت و استواری در عهد را از تقوی که دین جز دعوت به آن دعوت دیگری ندارد شمرده و فرموده: <span class="aya" rel="9_4" data-words="20-23">إن الله یحب المتقین</span> و این تعلیل زنده‌ایست که تا روز قیامت باقی خواهد ماند. </p> <p>و در سوره بقره فرموده: <span class="aya" rel="2_194" data-words="8-16">فمن اعتدی علیکم فاعتدوا علیه بمثل ما اعتدی علیکم</span><span class="footnote" rel="2" title="الدر المنثور ج ۳ ص ۲۰۹">*</span> و در سوره مائده فرموده: <span class="aya" rel="5_2" data-words="34-58">و لا یجرمنکم شنآن قوم أن صدوکم عن المسجد الحرام أن تعتدوا و تعاونوا علی البر و التقوی و لا تعاونوا علی الإثم و العدوان</span><span class="footnote" rel="3" title="الدر المنثور ج ۳ ص ۲۰۹">*</span>. </p> <p>و اما نقض ابتدایی و بدون اینکه دشمن معاهد قبلا نقض عهد کرده باشد در دین حنیف اسلام جایز نیست، و به عدم جواز آن هم در آیات مورد بحث یعنی جمله‌ <span class="aya" rel="9_7" data-words="16-20">فما استقاموا لکم فاستقیموا لهم</span> و هم در آیه‌ <span class="aya" rel="2_190" data-words="8-15">و لا تعتدوا إن الله لا یحب المعتدین</span><span class="footnote" rel="4" title="سوره بقره آیه ۱۹۰">*</span> اشاره فرموده است. </p> <p>عمل رسول خدا (ص) هم بر همین معنا بوده چون می‌بینیم با بنی قینقاع و بنی قریظه و سایر قبائل یهود معاهده بست و عهد خود را نشکست مگر بعد از آنکه معاهدینش نقض کردند، و در حدیبیه با مشرکین قریش عهد بست، و به عهدش وفادار بود تا آنان اقدام به نقض نموده و بنی بکر را علیه خزاعه کمک کردند، چون همانطوری که گفتیم خزاعه در عهد رسول خدا (ص) بودند، و بنی بکر با مشرکین قریش پیمان نظامی داشتند. </p> <p>و اینکه گفتیم اسلام وفای به عهد را واجب کرده و نقض آن را بدون مجوز تحریم نموده است تا حدی است که هر چند وفای به عهد باعث فوت منافع مسلمین و یا موجب خسارت آنان شود، و مسلمین با اینکه می‌توانند با اعمال قدرت و یا بهانه‌جویی و بر خلاف عهدی که دارند منافع خود را حفظ نموده و در آخر از معاهدین خود عذرخواهی کنند بطوری که مورد ملامت هم واقع نشوند مع ذلک اسلام اجازه چنین عملی را به آنان نداده است، چون مدار احکام اسلام بر حق و حقیقت است، و حق برای هیچ کس و هیچ قومی ضرر و زیان ببار نمی‌آورد مگر اینکه خود آن شخص و یا آن قوم از حق منحرف شده باشند. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">مقایسه بین اسلام و جوامع متمدن غیر دینی از لحاظ احترام به پیمانها و تعهدات</span> </h3> <p> 4-اجتماعات بشری مخصوصا جوامع مترقی آن-البته جوامع غیر دینی-برای اجتماعشان و از سنت‌های جاریشان هدف و غرضی جز تمتع از مزایای زندگی مادی به قدر امکان ندارند، و در نتیجه جز قوانین عملی که حافظ مقاصد گوناگون زندگیشان است چیز دیگری که نسبت به آن تحفظ به خرج دهند ندارند. </p> <p>و خیلی روشن است که در محیطی این چنین برای امور معنوی ارزشی نیست مگر به همان مقداری که‌در مقاصد زندگی مادی دخالت و با آن موافقت داشته باشند، فضایل و رذایل معنوی از قبیل راستی و جوانمردی و مروت و گستردن رحمت و رأفت و احسان و امثال آن تا جایی اعتبار و ارزش دارد که برای جامعه استفاده مادی داشته باشد، و از ابقاء آنها متضرر نشوند، و اما در جایی که منافی با منافع مردم شد دیگر داعیی بر عمل کردن و بکار بردن آن ندارند، بلکه داعی به مخالفت با آن خواهند داشت. </p> <p>و لذا می‌بینیم اولیای امور اینگونه اجتماعات، غیر از حفظ منافع مادی جامعه خود احساس وظیفه دیگری در خود نمی‌بینند و در کنفرانسهای رسمی که تشکیل می‌دهند گفتگویی از امور معنوی به میان نمی‌آورند، و پیمانها و قراردادهایی که می‌بندند همه بر وفق مصالح روز است، تا مصلحت روز چه اقتضایی داشته باشد. قدرت و بنیه خود و هم چنین نیروی طرف مقابل را می‌سنجند، مقتضیات دیگر را در نظر می‌گیرند، و آن گاه هم سنگ آن قرار می‌بندند. </p> <p>اگر این موازنه حالت اعتدال را داشت عهد و قرار هم به اعتبار خود باقی می‌ماند، ولی اگر کفه میزان قدرت خود را نسبت به کفه میزان طرف سنگین‌تر دیدند بهانه‌جویی کرده و تهمت‌ها می‌تراشند تا سرانجام عهدی را که سپرده بودند بشکنند، و مقصودشان از بهانه‌جویی و تهمت حفظ ظاهر قوانین بین المللی است که می‌ترسند اگر حفظ این ظاهر را هم نکنند حیات اجتماع آنها و یا بعضی از منافعشان به خطر بیفتد، که اگر این ترس نبود بدون کوچکترین عذری پیمان و قرارداد را زیر پا می‌گذاشتند. </p> <p>و اما دروغ و خیانت و تجاوز به منافعی که طرف آن را حق خود می‌داند در اینگونه جوامع زیاد وجود دارد، و زشتی آن ایشان را از ارتکابش باز نداشته و بخاطر آن از منافع مادی چشم نمی‌پوشند، چون در نظر آنان اخلاق و معنویات اصالت ندارد، اصل منافع مادی است، و اخلاق و معنویات بخاطر منافع مادی مورد اعتبار و اعتناء قرار می‌گیرد. </p> <p>و اگر خواننده محترم حوادث اجتماعی را که در مجتمعات گذشته و آینده رخ داده و می‌دهد مورد دقت قرار دهد و مخصوصا در حوادث جهانی که در عصر حاضر به وقوع می‌پیوندد<code class="page" rel="9,253"/> دقت به عمل آورد به پیمانهای بی‌شماری برمی‌خورد که به دست یکی از دو جامعه متعاهد نقض شده، و نقض آن بخاطر همان سودجویی و اعمال زور بوده است. </p> <p>و اما در اسلام زندگی مادی بشر زندگی حقیقی و اصلی وی به شمار نرفته، اسلام تمتع از مزایای زندگی مادی را سعادت واقعی انسان نمی‌داند، بلکه زندگی حقیقی و سعادت واقعی یک جامعه آن زندگیی است که جامع و واجد سعادت مادی و معنوی و دنیایی و آخرتی انسان باشد. </p> <p>و پدید آوردن چنین اجتماعی مستلزم این است که قوانینش بر اساس خلقت و فطرت تنظیم شود نه بر اساس منافعی که انسان آن را صالح به حال خود بداند، و لذا اسلام دعوت خود را بر اساس پیروی از حق و هدایت قرار داده نه بر پیروی هوی و هوس‌و تمایلات و عواطف و احساسات اکثریت، و چنین فرموده: <span class="aya" rel="30_30" data-words="1-17">فأقم وجهک للدین حنیفا فطرت الله التی فطر الناس علیها لا تبدیل لخلق الله ذلک الدین القیم</span><span class="footnote" rel="1" title="و خدا شما را و آنچه که عمل می‌کنید آفریده است سوره صافات آیه ۹۶">*</span> و نیز فرموده: <span class="aya" rel="9_33" data-words="1-16">هو الذی أرسل رسوله بالهدی و دین الحق لیظهره علی الدین کله و لو کره المشرکون</span><span class="footnote" rel="2" title="الدر المنثور ج ۳ ص ۲۱۱">*</span> و نیز فرموده: <span class="aya" rel="23_90" data-words="1-3">بل أتیناهم بالحق</span><span class="footnote" rel="3" title="الدر المنثور ج ۳ ص ۲۱۱">*</span> و فرموده: <span class="aya" rel="23_71" data-words="1-12">و لو اتبع الحق أهواءهم لفسدت السماوات و الأرض و من فیهن</span><span class="footnote" rel="4" title="سوره مؤمنون آیه ۷۱">*</span>. </p> <p>و نیز مستلزم این است که در چنین اجتماعی اعتقادات حقه و فضائل اخلاقی و صالح بودن اعمال یک جا رعایت شود برای اینکه نه مادیات از معنویات بی نیاز است، و نه معنویات از مادیات. و به عبارت دیگر فضایل انسانی باید رعایت شود چه اینکه سود مادی داشته باشد و چه ضرر، و همچنین از رذایل باید اجتناب شود چه اینکه منفعت مادی داشته باشد و چه به منافع مادی ضرر برساند. آری، پیروی از حق مستلزم این معنا است، و لیکن باید دانست که رعایت فضایل اخلاقی و اجتناب از رذایل ضرر نمی‌رساند مگر اینکه از راه میانه‌ای که حق آن را ترسیم و تعیین نموده تخطی شود و به افراط و یا تفریط برسد. </p> <p>و لذا می‌بینیم خدای سبحان در مساله مورد بحث یعنی مساله عهد و نقض عهد از طرفی دستور می‌دهد مسلمانان عهد مشرکین را که خود نقض عهد کردند نقض کنند، و از طرفی به ملاک فضیلت رحم و رأفت چهار ماه مهلتشان می‌دهد، و با آنکه حوادث و پیشرفتهای         <code class="page" rel="9,254"/> مسلمین مشرکین را زبون و ضعیف کرده و مسلمانان قدرت دارند عهد آنهایی را که در عهد خود وفادار بودند بشکنند مع ذلک به آنان دستور می‌دهد به اینکه ایشان هم متقابلا در عهدشان وفاداری کنند، از طرفی به رسول خدا (ص) دستور می‌دهد در صورتی که خوف خیانت از مشرکین دارد عهدشان را بشکند، و از طرفی هم می‌فرماید که باید قبلا به ایشان اطلاع دهد و اعلام بدارد، و همین دستور را چنین تعلیل می‌کند که خداوند خیانت را دوست نمی‌دارد. </p> <h3>گفتاری در نسبت اعمال به اسباب‌ <span class="title" rel="9_14">در ذیل جمله: <span class="aya" rel="9_14" data-words="1-4">قاتلوهم یعذبهم الله بأیدیکم</span> </span> </h3> <p> در چند جای از این کتاب گذشت که بحثهای عقلی این معنا را نتیجه می‌دهد که حوادث همانطور که با اسباب نزدیک و متصل به خود نسبتی دارند همچنین به اسباب دور یعنی اسبابی که سبب وجود اسباب نزدیکند نیز نسبتی دارند، و حوادث هم چنان که افعال و آثار این اسبابند افعال و آثار آنها نیز هستند، مثلا فعل مانند حرکت محتاج است به فاعلی که محرک باشد و آن را ایجاد کند، و نیز احتیاج دارد به محرکی که محرکش را تحریک کند، و احتیاجش به محرک عینا مانند احتیاجش به محرک محرک است، مانند چرخی که چرخ دیگر را و آن چرخ چرخ سومی را حرکت می‌دهد. </p> <p>پس فعل، یک نسبتی به فاعلش دارد، و یک نسبتی به عین همان نسبت (نه به نسبتی دیگر مستقل و جدای از آن) به فاعل فاعلش، چیزی که هست وقتی فعل به فاعل فاعلش نسبت داده شود فاعل نزدیکش به منزله آلت و ابزار برای فاعل فاعل می‌شود، و به عبارت دیگر واسطه صرفی می‌شود که در صدور فعل استقلالی نداردبه این معنا که در تاثیرش از فاعل فاعل بی نیاز نیست، چون فرض نبود فاعل فاعل مساوی است با فرض نبود فاعل، و مؤثر نبودن آن. </p> <p>و شرط واسطه این نیست که فاقد شعور باشد، و در فعلش شاعر و مختار نباشد، زیرا شعوری که فاعل شاعر بوسیله آن در فعل خود اثری می‌کند و در نتیجه فعل از او سرمی‌زند خود فعل یک فاعل دیگری است، چون او خودش شعور خودش را ایجاد نکرده بلکه فاعل دیگری خود او و شعور او را ایجاد کرده، و همچنین اختیار او را خود او برای خود درست نکرده، بلکه فاعلی که او را ایجاد کرده اختیارش را نیز به وجود آورده است، و هم چنان که فعل در غیر موارد شعور و اختیار محتاج به فاعل خود بود و به عین همین توقف و احتیاج متوقف بر فاعل فاعل خود بود، همچنین در موارد شعور یعنی افعال شعوری و اختیاری محتاج است به فاعلش و به عین این<code class="page" rel="9,255"/> احتیاج و توقف موقوف و محتاج است به فاعل فاعلش که شعور و اختیار برای فاعلش ایجاد کرده. </p> <p>پس فاعل فاعلی که شاعر و مختار است، از آنجایی که شعور و اختیار برایش ایجاد کرده می‌فهمیم که از فاعل شاعر و مختار خواسته است از طریق شعورش فعلی چنین و چنان انجام دهد، و یا با اختیار خود فلان کار را بکند،. پس هم فعل را از او خواسته است و هم اینکه این فعل را به اختیار انجام دهد، نه اینکه تنها فعل را خواسته و اختیار را که فاعل آن بوسیله همان ظهور یافته مهمل گذاشته باشد-دقت فرمائید که ممکن است لغزشی رخ دهد-. </p> <p>مردم بحسب فهم غریزی خودشان همین طور درک می‌کنند، و هر فعلی را هم چنان که به فاعل مباشر و نزدیکش نسبت می‌دهند به فاعل دور و با واسطه‌اش هم نسبت می‌دهند، و فعل را از ترشحات آن نیز می‌دانند، مثلا می‌گویند: فلانی خانه ساخت، و چاه کند. در حالی که بنا و مقنی ساخته و مباشر در عمل بوده است. و یا می‌گویند: امیر، فلانی را اعدام کرد، و فلانی را دستگیر و اسیر کرد، و یا با فلان مملکت جنگید. در حالی که خود امیر مباشر هیچ یک از این کارها نبوده، بلکه اعدام بدست جلاد و دژخیم، و دستگیری به دست گارد مخصوص، و جنگ به دست لشکریان صورت گرفته است. و نیز می‌گویند: فلانی لباسهای فلانی را سوزاند. با اینکه آتش سوزانده. و یا فلان دکتر مریض را معالجه کرد. و حال آنکه دوا و شربتی که او داده بود معالجه‌اش کرده و بهبودش بخشید. </p> <p>در همه این مثالها مردم را می‌بینیم که برای امر کارفرما و ما فوق، و یا توسل متوسل تاثیری در فاعلیت فاعل نزدیک قائلند، و به همین جهت فعل منسوب به فاعل قریب را به فاعل بعید هم نسبت می‌دهند، و این دو نسبت دو جور نسبت نیست که یکی حقیقی و دیگری مجازی باشد بلکه هر دو حقیقت و اصولا یک نسبت است. </p> <p>و اگر بعضی از علمای ادب و یا دیگر علما می‌گویند همه این نسبت‌ها مجازی است، به شهادت اینکه می‌بینیم صحیح است بگوئیم فاعل بعید این فعل را انجام نداده چون او خشتی روی خشت نگذاشته، بلکه بنا بوده که این کار را کرده، منظورشان از مجاز بودن، مجاز در کلمه <em>بنا کرد</em> نیست بلکه منظورشان مجاز در کلمه: به دست خود و به مباشرت خود بنا کرد است، و صحیح هم هست، چون مسلم است که مباشرت در عمل، کار فاعل نزدیک است، و ما در عمل مباشری حرفی نداریم، بلکه کلام ما در خود فعل است‌بدون خصوصیت صدورش از فاعل مباشر و اینکه وجود فعل محتاج است به فاعل، و این معنا هم چنان که قائم است به وجود فاعل نزدیک و مباشر، همچنین قائم است بوجود فاعل فاعل. <code class="page" rel="9,256"/> </p><h3> <span class="title" rel="9_14 9_15 9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_16">انتساب افعال به اسباب طولی در قرآن کریم</span> </h3> <p> و اعتبار همین نکته موجب شده که میان افعال فرق گذاشته و بعضی از آنها را، هم به فاعل نزدیک نسبت دهند و هم به فاعل دور، و بعضی دیگر را جز به فاعل مباشر و نزدیک نسبت ندهند، آن افعالی که از قبیل خوردن یعنی لقمه گرفتن و بلعیدن و یا آشامیدن به معنای مکیدن و قورت دادن و یا از قبیل نشستن است، و وقتی شنونده‌ای آن را می‌شنود خصوصیت مباشرت را از خود کلمه می‌فهمد چنین فعلی را جز به فاعلی مباشر نسبت نمی‌دهند، و اگر آقایی به نوکرش بگوید: فلان غذا را بخور، و یا فلان شربت را بیاشام و یا بنشین روی صندلی. می‌گویند خادم، خودش خورد و آشامید و نشست، و عمل را به آقا و آمر نسبت نمی‌دهند و نمی‌گویند آمر، خورد و آشامید و بر صندلی نشست، ولی تصرف در آن غذا و آب، و استعمال آن صندلی را به او نسبت می‌دهند و می‌گویند: فلان آقا (یعنی آمر) تصرف و استعمال کرد و یا فلان پول را داد. </p> <p>بخلاف کارهایی که خصوصیت مباشرت و حرکات مادی، قائم به فاعل مباشری در آن معتبر نیست از قبیل کشتن و دستگیر کردن و زنده کردن و میراندن و دادن و احسان و احترام کردن، و مانند آن که هم بطور مساوی بفاعل مباشر نسبت داده می‌شود، و هم به فاعل دور، و آمر، بلکه چه بسا در پاره‌ای موارد نسبتش به فاعل بعید قوی‌تر است تا به فاعل قریب و آن مواردی است که فاعل بعید وجودش قوی‌تر و قدرت و احاطه‌اش بیشتر باشد. </p> <p>این آن معنایی است که گفتیم هم بحث عقلی آن را دست می‌دهد و هم فهم غریزی انسان آن را درک می‌کند، اینک می‌گوئیم قرآن کریم نیز این معنا را تصدیق کرده و در آیه <span class="aya" rel="9_14-15" data-words="1-18">قاتلوهم یعذبهم الله بأیدیکم و یخزهم و ینصرکم علیهم و یشف صدور قوم مؤمنین، و یذهب غیظ قلوبهم...</span> عذاب را که دست مؤمنین، مباشر آن بوده بخداوند نسبت داده شده و دست مؤمنین به منزله آلت دست معرفی شده است. و مانند آیه شریفه: <span class="aya" rel="37_96" data-words="1-6">و الله خلقکم و ما تعملون</span><span class="footnote" rel="1" title="سوره انفال آیه ۱۷">*</span> که یا مرادش از آنچه عمل می‌کنید اعمال مردم است و یا بتهایی است که از سنگ و یا چوب و یا فلزات می‌تراشیده‌اند، که در این صورت هم باز مقصود تنها مواد سنگ و چوب و فلز نیست بلکه سنگ و چوب و فلزیست که انسان هم در آن عملی انجام داده و به صورت بتش درآورده است. پس در این آیه نیز اعمال آدمیان مانند خود آنان، مخلوق خدا خوانده شده است. </p> <p>و قریب به این مضمون آیه: <span class="aya" rel="43_12" data-words="6-14">و جعل لکم من الفلک و الأنعام ما ترکبون</span><span class="footnote" rel="2" title="الدر المنثور ج ۳ ص ۲۱۵">*</span> که نسبت خلقت را به کشتی داده با اینکه کشتی به وسیله عمل انسان کشتی شده. </p> <p>     <code class="page" rel="9,257"/> این شواهدی بود از آیاتی که نسبت خلق را به اعمالی داده که از روی اراده و شعور، از انسان سرمی‌زند، و اما اعمالی که تحققش متوقف بر اراده و شعور نیست از قبیل افعال طبیعی مانند زنده شدن زمین و روئیدن نباتات و بیرون شدن و شکفتن دانه‌ها و جاری شدن نهرها و به راه افتادن کشتی‌ها و امثال آن، در آیات بی‌شماری نیز به خدا نسبت داده شده است. </p> <p>و هیچ منافاتی ندارد که اینگونه اعمال، هم به خدا و امر او نسبت داده شود و هم به اسباب و علل طبیعی، چون این دو نسبت در عرض هم نیستند تا یکی از آنها با دیگری منافات داشته باشد بلکه در طول هم قرار دارند، و نسبت دادن یک فعل به دو فاعل محذوری ندارد. </p> <p>و ما در ضمن بحث‌های گذشته خود شبهه‌ای را که مادیون کرده بودند-که چطور قرآن حوادث عالم از قبیل: سیلها و زلزله‌ها و قحطی‌ها و وبا و طاعون را به خدا نسبت داده و حال آنکه بشر امروز به عوامل و اسباب طبیعی آنها دست یافته است-دفع کرده و گفتیم: آقایان میان علل عرضی و اسباب طولی خلط کرده و پنداشته‌اند که اگر فعل و یا حادثه‌ای مستند به علل طبیعیش شد دلیل بر این می‌شود که ادعای قرآن و اعتقاد خداپرستان مبنی بر اینکه همه اینها مستند به مسبب الاسباب و به آن خدایی است که مرجع همه امور به سوی اوست باطل است. </p> <h3> <span class="title" rel="9_14">استدلال اشاعره به آیه: <span class="aya" rel="9_14" data-words="1-4">قاتلوهم یعذبهم الله بأیدیکم...</span> برای اثبات جبر و اینکه افعال انسان و آثار آن فقط مستند به خدا است</span> </h3> <p> اشاعره و معتزله، در آیه قبلی یعنی آیه: <span class="aya" rel="9_14" data-words="1-4">قاتلوهم یعذبهم الله بأیدیکم</span> و آیات مشابه آن بحث عجیب و غریبی دارند که فخر رازی آن را بطور مفصل در تفسیر خود آورده و ما در اینجا خلاصه‌اش را ایراد می‌کنیم: وی می‌گوید: اشاعره به آیه‌ <span class="aya" rel="9_14" data-words="1-4">قاتلوهم یعذبهم الله بأیدیکم...</span> استدلال کرده‌اند بر اینکه افعال بندگان، همه مخلوق خداست و مردم در کارهایشان مجبور بوده و از خود اختیاری ندارند، به دلیل اینکه خداوند در این آیه فرموده: خداوند آن کسی است که به دست مؤمنین، مشرکین را عذاب داد و عده‌ای را کشته و عده‌ای دیگر را مجروح کرد و این بیان، دلیل بر این است که دست‌های مؤمنین عینا مانند شمشیرها و نیزه‌هایشان آلت صرف بوده و از خود هیچ گونه تاثیری ندارند بلکه فعل و اثر هر چه هست از خداست، و تعبیر کسبت ایدیهم-آنچه کرده‌اند که مناط تکلیف است یک اسم بی مسمائی بیش نیست. </p> <p>و دلالت آیه مزبور از آیه: <span class="aya" rel="8_17" data-words="7-15">و ما رمیت إذ رمیت و لکن الله رمی</span><span class="footnote" rel="1" title="تفسیر کبیر فخر رازی ج ۱۶ ص ۳">*</span> بر مدعای ما قوی‌تر است، چون در این آیه نسبت تیراندازی را در عین اینکه از رسول خدا (ص) نفی نموده و به خدا نسبت می‌دهد به رسول خدا (ص) هم مستند می‌کند به خلاف آیه   <code class="page" rel="9,258"/> مورد بحث که تعذیب را منحصرا به خدا نسبت داده و نیروی مؤمنین را به منزله آلتی‌که از خودش هیچگونه تاثیری ندارد معرفی کرده است. </p> <p> <em>جبائی</em> که از معتزله است از این گفتار پاسخ داده و چنین گفته است: اگر صحیح باشد به آن معنایی که فخر رازی ادعا کرده، بگوئیم: خداوند کافران را با دست مؤمنان عذاب داده چرا جائز نباشد بگوئیم، خداوند مؤمنان را به دست کافران عذاب کرد، و این خداست که به زبان کفار انبیای خود را تکذیب می‌کند، و با زبان ایشان مؤمنان را لعنت و دشنام می‌فرستد؟ چون همانطوری که تو می‌گویی دست مؤمنان آلت دست خداست ما نیز می‌گوئیم دست و زبان کفار آلت دست اوست چون دست و زبان همه مخلوق اوست، و چون نمی‌توانیم چنین حرفی را بزنیم پس معلوم می‌شود که اعمال بندگان مخلوق خدا نیست بلکه مخلوق خود آنان است. </p> <p>و نیز معلوم می‌شود اینکه در آیه مورد بحث، عذاب را به خدای تعالی نسبت داده، از باب یک نوع توسع و مجازگویی است، و به این مناسبت است که عمل مؤمنان به دستور و لطف خدایی انجام یافته است هم چنان که همه اطاعت‌ها و کارهای نیک مؤمنان را به خود نسبت داده، چون مؤمنان به امر او و به کمک توفیق او انجام داده‌اند. </p> <p>فخر رازی هم برگشته در پاسخ جبائی چنین گفته است: اصحاب ما اشاعره به همه گفته‌های جبائی و اصحابش ملتزمند، ما نیز می‌گوئیم نه تنها کارهای نیک مستند به خداست بلکه کارهای زشت بندگان نیز مستند به اوست، آری اشاعره در حقیقت ملتزم به این معانی هستند هر چند به خاطر رعایت ادب نسبت به خداوند به زبان خود نمی‌آورند، این بود خلاصه بحث فخر رازی<span class="footnote" rel="1" title="سوره مؤمن آیه ۶۲">*</span>. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">جواب به اشاعره و بیان اشکال عمده مذهب آنان که انکار اصل علیت می‌باشد</span> </h3> <p> و بحث‌هایی که در این کتاب در پیرامون این معانی گذشته برای روشن کردن حق مطلب و اشتباهاتی که هر دو فریق اشاعره و معتزله به آن دچار شدند کاملا کفایت می‌کند و اینک در اینجا نیز به جواب آنان مبادرت می‌شود. </p> <p>اینکه اشعریها گفتند ما به همه این لوازم ملتزم هستیم برای این است که آقایان رابطه علیت و معلولیت میان موجودات را انکار کرده و آن را منحصر کرده‌اند به میان خدا و خلق، و پنداشته‌اند که هیچ سبب و علتی در عالم وجود ندارد-نه بطور مستقل و نه غیر مستقل-جز خدای تعالی، و این رابطه سببی که ما میان موجودات می‌بینیم در حقیقت اسمی بیش نبوده و واقعیتی   <code class="page" rel="9,259"/> ندارد، آنچه واقعیت دارد این است که عادت خدا بر این جریان یافته که در هنگام وجود یافتن آن موجودی که ما آن را به اسم سبب و علت می‌نامیم موجودی خلق کند که ما آن را مسبب و معلول می‌پنداریم، پس آنچه میان خود موجودات است صرف اتفاق دائمی و یا اغلبی است، نه رابطه علیت و معلولیت. و لازمه انکار علیت و معلولیت در میان موجودات این است که ما این رابطه را در میان موجودات و خداوند هم باطل کنیم و حال آنکه اشاعره آن را قبول دارند، توضیح اینکه اگر در میان موجودات، چنین رابطه‌ای وجود نداشته و نسبت هر موجودی به هر موجود دیگری یکسان و نسبت واحدی بوده و هیچ اختلافی از نظر تاثیر و تاثر در میان این نسبت‌ها نیست انسان از کجا به لغت و معنای کلمه: <em>سبب و علت</em> آشنا شده، و از چه راهی می‌تواند سببیت خدای تعالی را برای همه موجودات اثبات کند؟ علاوه بر این، انسان همواره از مشاهده حوادثی انتظار حوادث دیگری را می‌برد، و از مقدماتی یقین به نتیجه پیدا می‌کند، و اصولا زندگی خود را بر اساس تعلیم و تربیت بنا می‌کند به طمع اینکه از مقدم داشتن این اسباب به مسببات آن برسد حالا چه مردمی معترف به وجود صانع و آفریدگار باشند و یا نباشند، در هر حال اگر انسان به ارتکاز فطریش اصل علیت و معلولیت را اذعان نمی‌داشت دست به هیچ یک از این امور نمی‌زد، و اگر فطرت انسانیت اصل علیت و معلولیت را باطل دانسته و جریان حوادث را بر سبیل اتفاق و تصادف می‌دانست نظام زندگیش به کلی مختل می‌شد، زیرا دیگر نمی‌توانست در باره چیزی فکری کرده و یا عملی انجام دهد، و دیگر راهی برای اثبات سببی که ما فوق حوادث طبیعی باشد برایش باقی نمی‌ماند. </p> <p>از این گذشته، خود قرآن کریم بیاناتش همه بر اساس تصدیق علیت و معلولیت است هر خوبی و حسنه‌ای را به خدا نسبت داده و هر بدی و گناهی را از او نفی می‌کند، خدا را به همه اسماء پاکیزه و نیکو اسم می‌برد، و به همه اوصاف پسندیده وصف می‌کند و هر شوخی و عبث و لغو و لهو و گزافی را از او نفی می‌کند، و اگر اصل علیت و معلولیت تمام نبود، هیچ یک از اینها درست نبود، که توضیح همه این معانی در بحث‌های گذشته گذشت. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">سخن جبری مذهبان از مادیون و پاسخ بدان</span> </h3> <p> عده‌ای از مادیون مخصوصا آنهایی که قائل به ماده متحوله هستند، عین همین حرف اشاعره را زده و قائل به جبر شده و اختیار را از افعال انسان انکار کرده‌اند با این تفاوت که اشاعره می‌گویند سبب و علت منحصر به فرد خدای تعالی بوده و غیر او علت دیگری نیست آن گاه از این نتیجه گرفته‌اند که در کارهای آدمیان نیز سببی اختیاری وجود ندارد، اما مادیون<code class="page" rel="9,260"/> اساس گفتارشان بر این است که افعال آدمیان معلول از مجموع حوادثی است که دوشادوش افعال رخ می‌دهد و باعث حدوث افعال می‌شود، و معنای علیت حوادث جز به این نیست که بگوئیم انسان در کارهایش مجبور است. </p> <p>و این آقایان غفلت کردند از اینکه آن عامل و فاعلی که نسبت معلول به سوی آن، نسبت جبر و ایجاب است عاملی است که علیتش تامه باشد، و علت تامه مجموع حوادثی است که متقدم بر معلول واقع شود، و معلول در وجودش بغیر آنها و به چیز دیگری توقف نداشته باشد و بعد از وقوع آن حوادث چاره‌ای جز موجود شدن نداشته باشد در این صورت است که وجودش واجب می‌شود و اما بعضی از حوادث که جزئی از اجزای علت تامه است، نسبت معلول به آن، نسبت امکان است نه وجوب، برای اینکه موجود شدنش موقوف به بقیه حوادث نیز هست، پس با وجود بعضی از اجزای علت همه اجزای معلول موجود نگشته و در نتیجه واجب الوجود نمی‌شود. </p> <p>مثلا افعال انسان در وجود یافتنش موقوف است بر وجود خود انسان و اراده‌اش و هزاران شرائط دیگر از ماده و زمان و مکان، و اگر نسبت افعال را با همه این شرائط بسنجیم البته نسبت حاصله، وجوب و ضرورت خواهد بود، و لیکن اگر نسبت به خود انسان چه تنهایی و یا انسان دارای اراده بسنجیم می‌بینیم انسان دارای اراده نسبت به آن افعال جزء علت است نه علت تامه و در نتیجه نسبت حاصله، امکان خواهد بود نه وجوب، به همین دلیل افعال ارادی انسان برای انسان اختیاری است، به این معنا که هم می‌تواند آنها را انجام دهد و هم می‌تواند انجام ندهد، و در نتیجه همه در اختیار و اراده اوست، اگر فعلی را انجام ندهد به اختیار خود انجام نداده و فعل دیگری را اختیار کرده و اگر انجام دهد باز هم به اختیار و اراده خود انجام داده است، و لیکن اگر انجام داد در آن صورت می‌فهمیم تمامی شرائط حاصل و علت وجود فعل تمام بوده و فعل واجب شده است، چون هیچ موجودی در خارج تحقق پیدا نمی‌کند مگر اینکه واجب الوجود است،  (پس هر فعلی قبل از وجودش ممکن الوجود، و در اختیار انسان است و بعد از وجودش واجب الوجود می‌شود). </p> <p>بنا بر این معلوم شد که مادیون در کلمات خود میان این دو نسبت یعنی نسبت امکان و نسبت وجوب، خلط کرده و نسبت وجوب را که نسبت فعل به مجموع اجزای علت تامه است به جای نسبت امکان، که نسبت فعل به بعضی از اجزای علت تامه‌اش می‌باشد و به عنایتی در انسان به نام اختیار نامیده می‌شود بکار برده‌اند (این بود خلاصه کلام جبری مذهبان و پاسخ‌های آن). </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">جواب معتزله به اشاعره و اختیارشان قول به تفویض و استقلال انسان در اعمالش را</span> </h3> <p> و اما گفتار معتزله، معتزله گفته بودند: اگر جایز باشد بگوئیم فاعل فعل مؤمنان، <code class="page" rel="9,261"/>خداست، و این خدا بود که کفار را کشت و اسیر کرد، و مؤمنان آلتی بیش نبوده و هیچکاره بودند، چرا جائز نباشد بگوئیم شکنجه‌ای که کفار به مؤمنان دادند و تکذیبی که از انبیاء -ع-کردند و دشنامهایی که به مؤمنان دادند همه را خدا کرده و کفار هیچکاره بودند؟ و چون نمی‌توانیم چنین حرفی را بزنیم گفتار اشاعره را هم نمی‌توانیم ملتزم شویم، و حق با ماست که معتقدیم کارهای مردم همه و همه مخلوق خود آنان است، و خداوند در آنها هیچکاره است. </p> <p>جواب این گفتار این است که ملازمه‌ای را که ادعا کرده و گفتید: اگر آن حرف جایز باشد چرا این حرف جائز نباشد. گفتار صحیحی است، و لیکن لازمه‌اش این نیست که بگوئیم خداوند هیچکاره است، زیرا ممکن است بگوئیم افعال عباد، عین آن نسبتی که با خود آنان دارد به خداوند دارد، چون آنان فاعلند و خداوند فاعل فاعل است پس فعل بندگان منسوب به بندگان است به این جهت که از آنان به مباشرت صادر شده، و منسوب به خداست به این جهت که خدا فاعل آن را آفریده و درست کرده است، و این دو نسبت، در حقیقت نسبت واحدی است که از نظر نزدیکی و دوری، و داشتن واسطه و نداشتن آن مختلف است، و این حرف مستلزم اجتماع دو فاعل مستقل بر فعل واحد نیست، برای اینکه این دو فاعل در عرض هم نیستند بلکه در طول هم قرار دارند. </p> <p>حال اگر بگویی: اشکال استناد کارهای نیک، و اعمال زشت به خداوند هنوز بحال خود باقی است. </p> <h3> <span class="title" rel="9_1 9_2 9_3 9_4 9_5 9_6 9_7 9_8 9_9 9_10 9_11 9_12 9_13 9_14 9_15 9_16">رد مذهب تفویض و بیان اینکه عناوین گناه منتسب به خداوند نیست</span> </h3> <p> در جواب، می‌گوئیم: خیر، گناهان و عبادات به عنوان گناه و عبادت، منسوب به خدا نیست، آنچه از این دو منسوب به خداست اصل وجود این دو است، و اما عنوان گناه و ثواب که عنوان آن حرکات و سکناتی است که از انسان سرمی‌زند از قبیل ازدواج کردن و یا ارتکاب زنا و خوردن حلال و حرام، جز به خود انسان منسوب نیست، چون انسان مادی است که به این حرکات متحرک می‌شود، و اما آن خدایی که این انسان متحرک را آفریده و از جمله آثارش حرکاتش است خودش به آن حرکات متحرک نیست، بلکه حرکات را در صورتی که اسباب و شرائطش فراهم شد (و یکی از شرائطش وجود متحرک است) ایجاد می‌کند، پس خود او متصف به انواع این حرکات نمی‌شود تا آنکه متصف به فعل ازدواج و زنا و یا هر کاری که قائم به انسان است بگردد. </p> <p>چرا، در این میان عناوین عامی است که مستلزم حرکت و ماده نیست، و مانعی ندارد که آن را، هم به انسان و هم به خداوند نسبت دهیم، مانند عنوان هدایت و اضلال (گمراه<code class="page" rel="9,262"/> کردن) البته در صورتی که مقصودمان از اضلال اضلال ابتدایی نباشد. و نیز مانند عذاب کردن و مبتلا نمودن، که می‌گوئیم کشته شدن کفار به دست مؤمنان عذابی است که خداوند بر آنان نازل کرد هم چنان که می‌گوئیم کشته شدن‌مؤمنان به دست کفار بلای حسنی است که خداوند، مؤمنان را به وسیله آن اجر حسن داد و همچنین مواردی از این قبیل. </p> <p>علاوه بر این مسلکی را که معتزله به آن معتقد شدند آنان را به همان محذوری که اشاعره دچار شدند دچار می‌کند، و آن این بود که گفتیم لازم می‌آید راه برای اثبات صانع به کلی بسته شود، برای اینکه اگر جایز باشد در عالم حادثه‌ای از حوادث بوسیله سببش وجود پیدا کند و از ما ورای سبب خود بکلی و به تمام معنا منقطع باشد به طوری که ما ورای سببش هیچگونه تاثیری در آن نداشته باشد، باید عین این فرض در هر حادثه دیگری که فرض شود جایز باشد و در نتیجه جایز باشد بگوئیم هیچ حادثه‌ای بغیر از سبب خود به چیز دیگری ارتباط ندارد، و چون جائز است سبب، خودش از بین برود و اثرش باقی باشد پس جائز است تمامی حوادث و معلولها را مستند به علت و فاعلی کنیم که واجب الوجود نباشد، و این عالم را مستند به یک عالم دیگری کنیم که قبلا بوده و بعد از آنکه عالم ما را ایجاد کرده خود از بین رفته است، عینا مانند حوادث جزئی که به چشم خود می‌بینیم هر کدام باعث و سبب وجود حادثه دیگری است، هر عالم هم سبب ایجاد و تولید عالم دیگری باشد، و در نتیجه راه اثبات خدا و واجب الوجود بسته شود، و اشکال تسلسل هم وارد نشود، چون وقتی این اشکال وارد می‌شود که سلسله غیر متناهی مفروض با همه حلقه‌هایش در یک زمان در عالم خارج، موجود فرض شود، و سلسله‌ای که ما فرض کردیم جز در عالم ذهن وجود ندارد پس آن تسلسل محال نیست. </p> <p>البته در گفتار معتزله اشکالات و مفاسد بسیار دیگری هست که در جای خود بیان شده، و ما در جلد هفتم این کتاب در آنجایی که راجع به نسبت خلق به خدای تعالی بحث می‌کردیم مطالبی ایراد نمودیم که برای این مقام نافع است. </p> <p>و یک موحد و مسلمان چگونه می‌تواند با خدای سبحان، موجود دیگری را اثبات کند که به حقیقت معنای کلمه، آفریدگار و موجد باشد، با اینکه در قرآن فرموده: <span class="aya" rel="40_62" data-words="1-10">ذلکم الله ربکم خالق کل شیء لا إله إلا هو</span><span class="footnote" rel="1" title="سوره اسری آیه ۲۰">*</span> و این معنا را در کلام خود مکرر بیان فرموده است، و با این بیان چاره‌ای جز این ندارد که نسبت افعال انسان را بخود انسان دهد بدون اینکه رابطه آن را با خداوند قطع کند، یعنی میان آن و خداوند نیز نسبتی برقرار بداند به دلیل آیات راجعه به قدر و   <code class="page" rel="9,263"/> همچنین به دلیل عقل، که هر دو دلالت دارند بر اینکه فعل هر فاعلی در عین اینکه نسبتی با خود فاعل دارد نسبتی هم با فاعل فاعلش دارد، البته این نسبت در خدای تعالی و فعل بندگان نسبتی است که لایق به ساحت قدس او است. </p> <p>پس حق مطلب این است که افعال انسان هم نسبتی به فاعل مباشر خود دارد، و هم نسبتی لایق به مقام ربوبی خداوند، به خدا دارد هم چنان که فرمود: <span class="aya" rel="17_20" data-words="1-14">کلا نمد هؤلاء و هؤلاء من عطاء ربک و ما کان عطاء ربک محظورا</span><span class="footnote" rel="1" title="الدر المنثور ج ۳ ص ۲۱۵">*</span>. </p> 
