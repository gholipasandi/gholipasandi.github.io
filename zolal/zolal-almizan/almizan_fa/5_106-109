<h3 class="ayas">سوره المائدة آیه‌های ۱۰۶ تا ۱۰۹</h3><code class="section" rel="5_106-109"/><h3>ترجمه آیات</h3> <p> <span class="trans" rel="5_106">ای کسانی که ایمان آوردید شهادتی که برای یکدیگر در حال احتضار و هنگام ادای وصیت تحمل می‌کنید می‌باید که دو تن از شما یا دیگران آن را تحمل کنند و اگر مصیبت مرگ، شما را در سفر پیش آید و دو نفر مسلمان نیافتید تا وصیت شما را تحمل کنند، دو نفر از کفار را شاهد بگیرید و در صورتی که ورثه در باره این دو شاهد سوء ظنی داشتند آنان را بعد از نماز بازداشت کنید تا سوگند یاد کنند که ما شهادت خود را بمنظور سود مادی اگر چه رعایت جانبداری از خویشان باشد تحریف نکرده و شهادت خدای را کتمان نکرده‌ایم.  «۱۰۶» </span><span class="trans" rel="5_107"> پس اگر معلوم شد سوء ظن شما بجا بوده و آن دو مرتکب خیانت شده‌اند دو نفر دیگر از اولیای میت که آن دو شاهد علیه آنان شهادت داده بودند بعد از رد شهادت آنان شهادت می‌دهند و سوگند می‌خورند که شهادت ما از شهادت آن دو به حق نزدیک‌تر است. و ما در این شهادت خود تجاوز نکرده‌ایم و میدانیم که اگر چنین تجاوزی بکنیم هر آینه از ستمکاران خواهیم بود.  «۱۰۷» </span><span class="trans" rel="5_108">این دستور نزدیک‌ترین راه است برای واداری شهود بر اینکه صحیح شهادت دهند، و بترسند از اینکه اگر تحریف کنند شهادتشان مردود شده اولیای میت با شهادت و سوگند خود آنها را رسوا می‌کنند و بترسید از خدا و گوش فرا دهید و خدا مردم فاسق را رهنمایی نمی‌کند.  «۱۰۸» </span><span class="trans" rel="5_109">به یاد آرید روزی را که خداوند رسولان خود را جمع نموده و از آنان می‌پرسد مردم چه جوابتان دادند؟ می‌گویند نمی‌دانیم. به درستی که تویی دانای نهانی‌ها «۱۰۹» </span></p> <p>چه می‌دانیم که اگر چنین کنیم از گنه‌کاران خواهیم بود (106). <code class="page" rel="6,285"/> </p>     <h3>بیان آیات‌ <span class="title" rel="5_106 5_107 5_108 5_109">توضیح آیات شریفه راجع به گواه گرفتن هنگام وصیت و حکم شهود غیر مسلمان بر وصیت</span> </h3> <p> سه آیه اول راجع به شهادتست، و آیه آخری هم از نظر معنی بی‌ارتباط با آنها نیست. </p> <p> <span class="aya" rel="5_106" data-words="1-6">یا أیها الذین آمنوا شهادة بینکم...</span> محصل مضمون این دو آیه این است که اگر یکی از مسلمین در سفر احساس کرد که اجلش فرا رسیده و خواست تا وصیتی کند می‌باید دو نفر شاهد عادل از مسلمین را در حین وصیت خود گواه بگیرد. و اگر به چنین دو نفری دست نیافت، دو نفر از یهود و نصارا گواه بگیرد، و اگر پس از مرگش اولیای او این وصیت را نپذیرفتند و در باره آن سوء ظنی داشتند، آن دو شاهد را بازداشت می‌کنند تا پس از نماز بر صدق شهادت خود به خدای متعال سوگند یاد کنند و به این وسیله به نزاع خاتمه دهند. بنا بر این اگر اولیای میت مطلع شدند که این دو شاهد در شهادت خود دروغ گفته و یا در قضیه خیانت کرده‌اند آنان نیز بر صدق ادعای خود (خیانت شهود) دو شاهد اقامه می‌کنند. این است آن مطلبی که از ظاهر این دو آیه استفاده می‌شود. </p> <p>پس اینکه فرمود: <span class="aya" rel="5_106" data-words="1-4">یا أیها الذین آمنوا</span> خطاب به مؤمنین و حکم مختص به آنها است. </p> <p> <span class="aya" rel="5_106" data-words="5-16">شهادة بینکم إذا حضر أحدکم الموت حین الوصیة اثنان ذوا عدل منکم</span> در طرف خبر یعنی‌ <span class="aya" rel="5_106" data-words="14-16">ذوا عدل منکم</span> مضافی در تقدیر است، و آن عبارت است از کلمه: <em>شهادة</em> ، و تقدیر چنین است: <span class="aya" rel="5_106" data-words="5-10">شهادة بینکم إذا حضر أحدکم الموت</span> شهادة ذوا عدل منکم-حکم شهادت در بین شما وقتی که یکی از شما را مرگ فرا میرسد همانا این است که دو نفر از عدول شما بر وصیت شما شهادت دهند ، و یا اینکه مراد از <em>شهادت</em> در مبتدا <em>شاهد</em> و مصدر به معنی اسم فاعل است مثل <em>رجل عدل</em> و <em>رجلان عدل</em> ، و حضور موت کنایه است از پیشامدهای خطرناکی که برای انسان در اثر احساس شدت خطر وادار می‌شود که وصیت خود<code class="page" rel="6,286"/> را بکند، زیرا نوعا انسان به حسب طبع خود و بدون هیچ احساس خطری مانند مرضهای سخت و امثال آن به اینگونه امور نمی‌پردازد. </p> <p><span class="phrase">کلمه <em rel="fa_5_106_10-10" data-sentence="5:49">حین</em> ظرفی است متعلق به شهادت، یعنی شهادت در حین وصیت.</span> و <span class="phrase">معنی  <em rel="fa_5_106_14-14" data-sentence="6:271">عدل</em> همان استقامت است، و مقام خود قرینه است بر اینکه مراد از این استقامت، استقامت در امر دین است، به همین جهت باید گفت مراد از کلمه <em>کم</em> در <em rel="fa_5_106_15-15" data-sentence="204:115">منکم</em> مسلمین، و مراد از  <em rel="fa_5_106_19-19" data-sentence="282:81">غیرکم</em> در <em>او من غیرکم</em> غیر مسلمین هستند نه اینکه مراد خویشان و غیر خویشان باشد.</span> </p> <p><span class="phrase">چون خدای تعالی مقابله انداخته است بین کلمه <em>اثنان-دو نفر</em> و بین کلمه آخران-دو نفر دیگر سپس اثنان را هم با <em rel="fa_5_106_13-14" data-sentence="113:66">ذوا عدل</em> و هم با <em rel="fa_5_106_15-15" data-sentence="182:44">منکم</em> توصیف کرده و فرموده: دو نفر عادل از خودتان.</span> <span class="phrase">بخلاف کلمه <em>آخران</em> که تنها با <em rel="fa_5_106_18-19" data-sentence="37:448">من غیرکم</em> و بدون تکرار <em rel="fa_5_106_13-14" data-sentence="112:418">ذوا عدل</em> توصیف شده و معلوم است که اتصاف به استقامت در دین و عدم این اتصاف در مسلمان و غیر مسلمان فرق می‌کند نه در خویشاوند و غیر خویشاوند، خلاصه مسلمان و غیر مسلمان است که یکی متصف به استقامت در دین هست و دیگری نیست، و اگر این اتصاف بود و نبودش دائر مدار خویشی و بیگانگی بود جهت نداشت که در شاهد عدالت را معتبر کند و بفرماید اگر شاهد ، فامیل مشهود له هستند باید عادل باشند و اما اگر نسبت به او بیگانه‌اند لازم نیست عادل باشند.</span> </p> <p>بنا بر این، تردیدی که در جمله‌ <span class="aya" rel="5_106" data-words="17-20">أو آخران من غیرکم</span> هست بر اساس ترتیب است، یعنی اگر دو نفر از مسلمانان هستند که بر این وصیت شهادت دهند شهادت غیر مسلمان کافی نیست، و گرنه شهادت دو نفر غیر مسلمان کافی است. و این ترتیب از قرینه مقام استفاده میشود و این قرینه عینا همان قرینه‌ایست که باعث شده جمله‌ <span class="aya" rel="5_106" data-words="21-28">إن أنتم ضربتم فی الأرض فأصابتکم مصیبة الموت</span> قیدی باشد متعلق به جمله‌ <span class="aya" rel="5_106" data-words="17-20">أو آخران من غیرکم</span> زیرا طبعا وقتی زندگی مسلمان در بین مجتمع اسلامی باشد محتاج نمی‌شود به اینکه در وصیت خود دو نفر غیر مسلمان را گواه بگیرد، بخلاف حالت سفر و سیر در زمین که در چنین حالتی احتمال چنین پیشامدها و اضطرار و احتیاج به استشهاد از غیر مسلمان هست. و قرینه مقام یعنی مناسبت بین حکم و موضوع و ذوقی که از خصوص کلام خدای تعالی اتخاذ و استفاده می‌شود دلالت دارند بر اینکه مراد از غیر مسلمان، تنها اهل کتاب یعنی یهود و نصارا هستند. برای اینکه کلام خدای تعالی در هیچ موردی مشرکین را به هیچ گونه شرافتی تشریف نفرموده است. </p> <p>و اینکه فرمود: <span class="aya" rel="5_106" data-words="29-32">تحبسونهما من بعد الصلاة</span> معنایش این است که آن دو شاهد را توقیف کنند چون حبس همان توقیف است. <span class="aya" rel="5_106" data-words="33-34">فیقسمان بالله</span> پس به خدا سوگند یاد می‌کنند <span class="aya" rel="5_106" data-words="35-36">إن ارتبتم</span> در صورتی که شما در آنچه وصی راجع به امر وصیت و یا راجع به اموال میت<code class="page" rel="6,287"/> اظهار می‌کند در شک و تردید بودید. سوگندی هم که می‌خورند بدین طریق است که می‌گویند: <span class="aya" rel="5_106" data-words="37-45">لا نشتری به ثمنا و لو کان ذا قربی</span> یعنی ما از شهادتی که نسبت به گفته‌های وصی می‌دهیم سود مادی را نمی‌خواهیم اگر چه وصی، خویشاوند ما باشد. و بدست آوردن سود مادی بوسیله شهادت به این است که شاهد به منظور رسیدن به منفعتی از قبیل مال و جاه و یا اقناع و عواطف قرابت در شهادت خود از راه حق منحرف شود و شهادت خود را به ازای این غرضهای مادی که بهایی است کم و بی ارزش بذل کند. و بعضی‌ها گفته‌اند ضمیر در <em>به</em> به <em>یمین</em> بر می‌گردد، و بنا بر این گفته، معنی چنین می‌شود: ما از این سوگند خود دنیای بی ارزش و اندک را در نظر نداریم. و لازمه این گفته این است که سوگند دو نوبت اجرا شود یکی برای اثبات وصیت، بار دیگر برای اثبات سوگند اول، و آیه از افاده این معنا بسیار بعید است. </p> <p>و اینکه فرمود: <span class="aya" rel="5_106" data-words="46-50">و لا نکتم شهادة الله</span> معنیش این است که ما شهادت بر خلاف واقع نمی‌دهیم، <span class="aya" rel="5_106" data-words="51-54">إنا إذا لمن الآثمین</span> چون در اینصورت ما از گناهکاران و حاملین و زر و گناه خواهیم بود. این جمله نظیر عطف تفسیر است بر جمله‌ <span class="aya" rel="5_106" data-words="37-40">لا نشتری به ثمنا</span> و اضافه شهادت به کلمه <em>اللَّه</em> در <em>شهادة اللَّه</em> یا از این نظر است که خدای تعالی واقع را می‌بیند، همانطوری که گواهان دیده‌اند. پس در حقیقت همانطوری که شهادت، شهادت آن دو است شهادت خدا هم هست و چون خداوند سزاوارتر است به ملک، پس در حقیقت شهادت در اصل حق خداوند و ملک اوست و آن دو تبع و طفیل‌اند، کما اینکه فرمود: <span class="aya" rel="4_79" data-words="18-21">و کفی بالله شهیدا</span><span class="footnote" rel="1" title="بس است خداوند برای شهادت سوره نساء آیه ۷۹">*</span> و نیز فرموده: <span class="aya" rel="2_255" data-words="36-44">و لا یحیطون بشیء من علمه إلا بما شاء</span><span class="footnote" rel="2" title="و احاطه نمی‌یابند به چیزی از علم خدا مگر آن مقداری را که خود او بخواهد سوره بقره آیه ۲۵۵">*</span> و یا از نظر این است که شهادت حقی است که خداوند آن را بین بندگان خود مقرر فرموده، و واجب است بر ایشان که آن را آن چنان که هست و بدون تحریف اقامه کنند و چیزی را از آن کتمان ننمایند، کما اینکه از همین نظر گفته می‌شود:  <em>دین خدا</em> با اینکه دین، روش بندگان خدا است و نیز از همین نظر فرموده: <span class="aya" rel="65_2" data-words="14-17">و أقیموا الشهادة لله</span><span class="footnote" rel="3" title="اقامه کنید شهادت را برای خدا سوره طلاق آیه ۳">*</span> و نیز فرموده: <span class="aya" rel="2_283" data-words="24-27">و لا تکتموا الشهادة</span><span class="footnote" rel="4" title="شهادت را کتمان مکنید سوره بقره آیه ۲۸۴">*</span>. </p> <p><code class="aya" rel="5_107"/> <span class="aya" rel="5_107" data-words="1-6">فإن عثر علی أنهما استحقا إثما</span> <span class="phrase"><em rel="fa_5_107_2-2" data-sentence="0:39">عثور</em> بر هر چیز، اطلاع بر آن و یافتن آن است.</span> </p> <p>         <code class="page" rel="6,288"/> و <span class="phrase">آیه حکم آنجایی را بیان می‌کند که معلوم شود شهود خیانت کرده‌اند و در شهادت خود دروغ گفته‌اند، و مراد از استحقاق <em rel="fa_5_107_6-6" data-sentence="111:25">اثم</em> خیانت و ارتکاب گناه است.</span> </p> <p>گفته می‌شود: <em>استحق الرجل</em> یعنی فلانی گناه کرد و اینکه می‌گویند: استحق فلان اثما علی فلان کنایه است از ایراد خیانت بر او. و <span class="phrase">از همین جهت در جمله: <span class="aya" rel="5_107" data-words="12-14">استحق علیهم الأولیان</span> کلمه <em rel="fa_5_107_12-12" data-sentence="103:231">استحق</em> با لفظ <em>علی</em> متعدی شده است، یعنی آن دو شاهدی که از جهت وصیت نزدیک‌ترند به میت و با دروغ و خیانت خود بر اولیای میت خیانت کردند، و معنی: <em>استحق الرجل</em> در اصل این است که فلان مرد خودش خواست تا در حقش کیفر گناه ثابت شود.</span> </p> <p><span class="phrase">بنا بر این، استعمال کنائیش از قبیل اطلاق طلب است و اراده مطلوب و وضع طریق است در جای هدف و مقصود و کلمه <em rel="fa_5_107_6-6" data-sentence="104:183">اثم</em> در <span class="aya" rel="5_107" data-words="5-6">استحقا إثما</span> نیز مبنی بر همان چیزی است که در <span class="aya" rel="5_106" data-words="51-54">إنا إذا لمن الآثمین</span> گذشت.</span> </p> <p> <span class="aya" rel="5_107" data-words="7-9">فآخران یقومان مقامهما</span> یعنی اگر معلوم شد که آن دو شاهد با دروغ و خیانتی که کرده‌اند مستحق کیفرند، دو شاهد دیگر بجای ایشان و بر دروغ و خیانت شان شهادت می‌دهند. </p> <h3> <span class="title" rel="5_107">وجه صحیح در معنای جمله: <span class="aya" rel="5_107" data-words="10-14">من الذین استحق علیهم الأولیان</span> در آیه شریفه</span> </h3> <p> <span class="aya" rel="5_107" data-words="10-14">من الذین استحق علیهم الأولیان</span> این جمله در موضع حال است، یعنی در حالی که این دو شاهد جدید از کسانیند که آن دو شاهد اول که از جهت وصیت نزدیک‌تر به میت هستند بر آنان خیانت نمودند. </p> <p><span class="phrase">فخر رازی هم کلمه <em rel="fa_5_107_14-14" data-sentence="17:679">اولیان</em> را همین طور معنا کرده و حاصل معنا این است که: اگر معلوم شد شهود اول یعنی کسانی که قبل از کشف خلاف از جهت وصیت نزدیک‌تر به میت بودند، به اولیای میت خیانت ورزیده‌اند، در این صورت دو تن از همان اولیای میت اقامه شهادت می‌کنند، و این معنا وقتی صحیح است که کلمه: <em rel="fa_5_107_12-12" data-sentence="334:407">استحق</em> مبنی بر فاعل (بکسر همزه و فتح تا) قرائت شود کما اینکه بنا بر روایت حفص، عاصم چنین قرائت کرده، و اما بنا بر قرائت جمهور که کلمه مزبور را به صیغه مجهول (یعنی به ضم همزه و تا) خوانده‌اند ظاهر سیاق چنین می‌شود که <em rel="fa_5_107_14-14" data-sentence="603:182">اولیان</em> مبتدا و خبرش جمله‌ <span class="aya" rel="5_107" data-words="7-9">فآخران یقومان مقامهما</span> بوده باشد، و بخاطر عنایتی که نسبت به جمله خبریه داشته آن را جلوتر از مبتدا ذکر فرموده.</span> و بنا بر این قرائت، معنی آیه چنین می‌شود: اگر معلوم شد آن دو تن شاهد مستحق کیفر گناه شده‌اند پس دو شاهد دیگر که دو تن دیگر از اقربای میت‌اند قائم مقام دو تن شاهد نخستین می‌شوند. و <span class="phrase">از عاصم-البته به طریق ابی بکر و حمزه و خلف و یعقوب-نقل شده که وی بجای کلمه <em rel="fa_5_107_14-14" data-sentence="75:234">اولیان</em> ، <em rel="fa_5_107_14-14" data-sentence="137:217">اولین</em> که جمع <em>اول</em> و در مقابل و ضد کلمه <em rel="fa_5_106_17-17" data-sentence="238:163">آخر</em> است قرائت کرده، و این کلمه بظاهر به معنای اولیاء<code class="page" rel="6,289"/> و نزدیکان است حالا یا وصف است از برای کلمه <em>الذین</em> یا بدل است از آن.</span> </p> <p>مفسرین را در ترکیب‌بندی اجزای این آیه وجوه و صور بسیاری است، به طوری که اگر آن وجوه را برای بدست آوردن معنای همه آیه در یکدیگر ضرب کنیم از صد صورت تجاوز می‌کند. زجاج-بطوری که نقل می‌کنند-گفته است: این آیه از مشکل‌ترین آیات قرآن است از جهت ترکیب‌بندی. </p> <p>و این معنای که ما برای آیه کردیم معنایی است که بخوبی و بدون هیچ زحمت و پیچیدگی در فهم از سیاق آیه بدست می‌آید، و لذا ما از شمردن آن محتملات و وجوه خودداری می‌کنیم، زیرا می‌بینم شمردن و تکرار آنها جز تحیر و مبهم ساختن الفاظ آیه ثمره‌ای ندارد، و اگر کسی طالب باشد که به آن وجوه اطلاع پیدا کند باید به جزء هفتم از تفسیر روح البیان تالیف آلوسی و مجمع البیان و تفسیر رازی و سایر تفاسیر مشروحه مراجعه کند. </p> <p> <span class="aya" rel="5_106" data-words="33-34">فیقسمان بالله</span> این جمله تفریع است بر جمله‌ <span class="aya" rel="5_107" data-words="7-9">فآخران یقومان مقامهما...</span> و نتیجه‌ای است از این مقدمه. یعنی لا جرم دو شاهد دیگر که از اولیای میت هستند قائم مقام آن گواهان می‌شوند. <span class="aya" rel="5_107" data-words="17-17">لشهادتنا</span> چنین سوگند یاد کنند: که شهادت ما بر دروغ و خیانت آنان <span class="aya" rel="5_107" data-words="18-20">أحق من شهادتهما</span> به حق نزدیک‌تر است از شهادت دروغی‌شان و ادعایشان بر امر وصیت <span class="aya" rel="5_107" data-words="21-23">و ما اعتدینا</span> و ما در این شهادتی که بر خلاف شهادت آنان می‌دهیم بنای تعدی نداریم، چون اگر بنای تعدی داشته باشیم‌ <span class="aya" rel="5_107" data-words="24-27">إنا إذا لمن الظالمین</span> محققا و بی شک از ستمکاران خواهیم بود. </p> <p><code class="aya" rel="5_108"/> <span class="aya" rel="5_108" data-words="1-14">ذلک أدنی أن یأتوا بالشهادة علی وجهها أو یخافوا أن ترد أیمان بعد أیمانهم...</span> این آیه شریفه در مقام بیان حکمت تشریع است، و آن این است که این حکم به این ترتیبی که خدای تعالی مقرر داشته برای رسیدن به واقع نزدیک‌ترین راه است به احتیاط و هم به اینکه شهود در شهادت خود تعدی نکنند و بترسند از اینکه مشتشان باز شده و شهادتشان بعد از قبول رد شود. </p> <p>آری، انسان دارای هوای نفسی است که دائما او را دعوت می‌کند به اینکه از هر چیزی که برایش میسور است کام دل بگیرد، و آنچه را که هوس می‌کند مرتکب شود، چه اینکه هوسرانی مشروع باشد و چه نامشروع، چه عدالت باشد و چه ظلم و تجاوز به حق دیگران و غلبه بر آنان. انسان طبعا چنین است، مگر اینکه مانعی در کار خود ببیند که او را از این تجاوزات باز دارد، و قوی‌ترین موانع نفسانی همانا ایمان به خدایی است که برگشت همه<code class="page" rel="6,290"/> بندگان و حساب اعمال آنان و قضاوت در بین شان و پاداش مستوفای کار نیک‌شان به دست اوست، و وقتی مساله وصیت، حقیقت امرش بر حسب فرض پوشیده و مجهول باشد برای کشف آن جز شهادت کسانی که متوفی، ایشان را بر وصیت خود گواه گرفته راه دیگری نیست، بنا بر این قوی‌ترین چیزی که انسان را نسبت به راستگویی گواهان مطمئن می‌سازد این است که از ایمان درونی آنان استفاده نموده و از آنان سوگند به خداوند (یمین) گرفته شود، و به فرض اینکه معلوم شد در این شهادت دروغ گفته و خیانت کرده‌اند سوگند را به ورثه و اولیای میت برگردانیده و آنان را بر خیانت گواهان سوگند داد، و این دو کار یعنی سوگند دادن آن دو گواه و پس از آن رد سوگند به ورثه بهترین وسیله است برای واداری شهود به راستی و قوی‌ترین موانع است از انحراف شان. </p> <p>خدای تعالی پس از بیان این حکم مردم را موعظه و انذار نموده و فرموده: <span class="aya" rel="5_108" data-words="15-25">و اتقوا الله و اسمعوا و الله لا یهدی القوم الفاسقین</span> و معنی آن روشن است. </p> <p><code class="aya" rel="5_109"/> <span class="aya" rel="5_109" data-words="1-16">یوم یجمع الله الرسل فیقول ما ذا أجبتم قالوا لا علم لنا إنک أنت علام الغیوب</span> این آیه طوری نیست که نتوان آن را به ما قبل خود ربط داد، زیرا گر چه ذیل آیه قبلی یعنی جمله‌ <span class="aya" rel="5_108" data-words="15-19">و اتقوا الله و اسمعوا...</span> مطلق است لیکن ظاهر آن بحسب انطباقش به امور همانا نهی‌ از انحراف و ارتکاب خیانت در شهادت و سبک شمردن سوگند به خدا است و چون چنین است بی‌مناسبت نیست که پس از آن خداوند ماجرایی که بین او و پیغمبرانش که هر کدام شاهد بر امت خویش و بهترین شهدایند در روز قیامت رخ خواهد داد ذکر کند، چون خدای تعالی فردای قیامت از آن بزرگواران می‌پرسد چه کسانی دعوت‌شان را پذیرفتند؟ آنان هم که داناترین مردمند به اعمال امت خود و از طرف پروردگار شهدای بر امت خویشند، جواب می‌دهند: <span class="aya" rel="5_109" data-words="10-16">لا علم لنا إنک أنت علام الغیوب</span> وقتی مطلب از این قرار باشد یعنی سرانجام خدای سبحان که عالم به هر چیز است گواه بر عمل بندگان باشد جا دارد شهود از مقام پروردگار بهراسند و در امر شهادت با اینکه خداوند علم به حقیقت امر را روزیشان کرده از حق منحرف نشوند و شهادت خدای را کتمان نکنند تا از گناه‌کاران و ستمکاران و فاسقین نباشند. </p> <p> <span class="aya" rel="5_109" data-words="1-4">یوم یجمع الله الرسل...</span> <span class="phrase">کلمه <em rel="fa_5_109_1-1" data-sentence="5:567">یوم</em> ظرفی است متعلق به جمله‌ <span class="aya" rel="5_108" data-words="15-17">و اتقوا الله...</span> و اینکه فرمود: روزی که خداوند جمع می‌کند پیغمبران را پس می‌گوید...، و نفرمود: روزی که خداوند به پیغمبران می‌گوید...، برای مناسبتی بود که شهادت با جمع شدن شهدا دارد، چنان که در جمله‌ <span class="aya" rel="5_106" data-words="29-34">تحبسونهما من بعد الصلاة فیقسمان بالله</span> هم اشاره به این مناسبت دیده<code class="page" rel="6,291"/> می‌شود، و از اینکه علم همه غیب‌ها را به طور انحصار برای خداوند اثبات می‌کند استفاده می‌شود که مراد از علمی که از خود نفی می‌کنند</span> </p><h3> <span class="title" rel="5_109">مراد از <span class="aya" rel="5_109" data-words="10-12">لا علم لنا</span> که در جواب پیامبران (ع) به خدا آمده است نفی مطلق علم نیست</span> </h3> <p> و می‌گویند: <span class="aya" rel="5_109" data-words="10-12">لا علم لنا</span> اصل علم نیست بلکه همان جمیع علوم غیبی است که برای خداوند اثباتش می‌کند، زیرا ظاهر گفتارشان که می‌گویند: <span class="aya" rel="5_109" data-words="13-16">إنک أنت علام الغیوب</span> -بدرستی تویی علام الغیوب دلالت دارد بر اینکه این بیان تعلیل می‌کند نفی را و معلوم است که انحصار علم همه غیب‌ها در خداوند سبحان دلیل بر این نیست که غیر خداوند فاقد اصل علم هستند، مخصوصا در اینجا که سؤال خداوند از این است که مردم چگونه دعوت شما انبیا را پذیرفتند؟ چون علم به چگونگی پذیرفتن مردم از قبیل علم به غیب نیست بلکه از قبیل علم شهودی است، پس معلوم شد اینکه انبیا گفتند <span class="aya" rel="5_109" data-words="10-12">لا علم لنا</span> نفی مطلق علم نیست بلکه نفی علم حقیقتی است که به عالم غیب هم راه داشته باشد. </p> <p>چه پر واضح است که علم تنها به مقدار قدرتی که از جهت اسباب و متعلقات دارد واقع را برای صاحبش کشف می‌کند نه بیشتر، و نیز واضح است که آنچه از یک موجود در چشم یک بیننده منعکس می‌شود تنها عکسی است از آن نه واقع و حقیقت آن، زیرا واقع و حقیقت آن امری است که به جمیع اجزای موجود در خارج و جمیع اجزایی که قبل از آن موجود به لباس هستی در آمده بوده‌اند و همچنین موجوداتی که همزمان با آن موجودند ارتباط و بستگی دارد، و ناگفته پیداست که علم حقیقی به این موجود خارجی برای کسی دست می‌دهد که به جمیع موجودات قبل از آن و همچنین جمیع موجودات همزمان با آن و بلکه به صانع آن یعنی خداوندی که اجل از آن است که در حیطه تصور کسی در آید احاطه پیدا کند، و این احاطه امری است فوق طاقت بشری. </p> <p>در این عالمی که از یک طرف وسعت بی نهایت و عظمت اجرام فلکی و کهکشانهای آن اندیشه و فکر بشر را خیره و مبهوت ساخته و از طرف دیگر دقایقی که در شکم اتم‌های ریز و ذرات ذره‌بینی آن نهفته شده عقلش را تباه و چنان سرگردانش نموده که اگر بخواهد فکر خود را بین این دو سنخ موجود خرد و بزرگ جولان دهد جز حیرت چیزی عایدش نمی‌شود. آری آدمی را از موهبت فکر و نور خرد جز اندکی ناچیز مانند چراغ‌موشی که مسیر کوتاه زندگیش را روشن ساخته بسان شمعی که در ظلمات شبی دیجور پیش پای صاحبش را هویدا کند ارزانی نداشته‌اند، بنا بر این باید گفت هر چیزی که مورد علم ما قرار می‌گیرد حقیقت و واقعیتش وابسته و مربوط به موجودات اطراف خود و آن موجودات هم به موجودات دیگر و همچنین... و این موجودات حقایقی هستند که به کلی از علم و ادراک آدمی غایبند، پس این موجود مفروض هم حقیقتش از حیطه علم ما بیرون است، و ما وقتی می‌توانیم بطور حقیقت<code class="page" rel="6,292"/> و به تمام معنا علم به چیزی پیدا کنیم که تمامی موجودات وابسته به آن یعنی به سراپای عالم وجود و اسرار آن واقف شویم، و این معنا برای ما که خود مخلوقی هستیم محدود، دست نمی‌دهد، و همچنین برای غیر ما از موجودات دیگر. </p> <p>تنها خداوند واحد قهار است که نزد اوست کلید غیب‌هایی که جز او کسی را از آن علم و اطلاعی نیست چنان که آیه‌ <span class="aya" rel="2_216" data-words="26-32">و الله یعلم و أنتم لا تعلمون</span><span class="footnote" rel="1" title="و خدا میداند و شما نمی‌دانید سوره بقره آیه ۲۱۷">*</span>. دلالت بر این معنا دارد، یعنی دلالت می‌کند بر اینکه طبع آدمی جهل و نادانی است و از علم جز مقدار محدودی روزیش نداده‌اند. و همچنین آیه‌ <span class="aya" rel="15_21" data-words="1-13">و إن من شیء إلا عندنا خزائنه و ما ننزله إلا بقدر معلوم</span>.<span class="footnote" rel="2" title="و بدرستی هیچ چیزی نیست مگر اینکه نزد ما خزینه‌های آن است و ما آن را جز به مقدار محدود و معلومی نازل نمی‌کنیم سوره حجر آیه ۲۱">*</span> و این مضمون همان مضمونی است که امام (ع) در جواب سؤال از علت محجوب بودن خداوند از خلق، آن را بکار برده و فرموده: چون که خداوند خلقت بشر را بر مبنای جهل بنا نهاده، و همچنین آیه‌ <span class="aya" rel="2_255" data-words="36-44">و لا یحیطون بشیء من علمه إلا بما شاء</span><span class="footnote" rel="3" title="و احاطه پیدا نمی‌کند به چیزی از علم خداوند مگر به همان مقداری که مشیت او تعلق گرفته باشد سوره بقره آیه ۲۵۵">*</span>. چه این آیه نیز دلالت دارد بر اینکه علم تمامیش از آن خداست و اگر انسان به چیزی علم و احاطه پیدا می‌کند به مشیت و خواست خداوند است. و نیز آیه‌ <span class="aya" rel="17_85" data-words="10-16">و ما أوتیتم من العلم إلا قلیلا</span><span class="footnote" rel="4" title="و از علم جز اندکی داده نشده‌اید سوره اسراء آیه ۸۶">*</span> که دلالت دارد بر اینکه در عالم علمی است بی‌کران که از آن دریا جز قطره‌ای و از آن خروار جز مشتی به آدمیان نداده‌اند. بنا بر این حقیقت امر این است که حقیقت علم جز در نزد خداوند سبحان یافت نمی‌شود. و از آیات بسیاری نیز استفاده می‌شود که روز قیامت روزی است که هر چیزی به حقیقت و واقعیتش جلوه می‌کند، بنا بر این در آن روز هیچ گفتاری هم نیست مگر اینکه حق و حقیقت باشد، از آن جمله است آیه‌ <span class="aya" rel="78_38-39" data-words="7-19">لا یتکلمون إلا من أذن له الرحمن و قال صوابا، ذلک الیوم الحق</span><span class="footnote" rel="5" title="و سخنی نمی‌گویند مگر کسی که رحمان اذنش داده باشد و صواب گوید، آری آن روز روز حق و صواب است سوره نبا آیه ۴۰">*</span>. </p> <h3> <span class="title" rel="5_109 5_106 5_107 5_108">حقیقت علم جز در نزد خدای سبحان یافت نمی‌شود و ما که مخلوقیم و محدود، به حقیقت علم راه نداریم</span> </h3> <p> بنا بر این جوابی هم که در آیه مورد بحث در روز قیامت، انبیاء (ع) در پاسخ <span class="aya" rel="5_109" data-words="6-8">ما ذا أجبتم</span> داده، می‌گویند: <span class="aya" rel="5_109" data-words="10-16">لا علم لنا إنک أنت علام الغیوب</span> جوابی است که علم           <code class="page" rel="6,293"/> را که همان غیب است حقیقتا از خود نفی نموده و برای پروردگار سبحان اثبات می‌کنند، و این جوابشان یک نوع خضوعی است در برابر عظمت و کبریایی پروردگار و اعتراف به احتیاج ذاتی و بطلان حقیقی خود در برابر مولای حقیقیشان و رعایت آداب حضور و اظهار حقیقت امر است نه جواب نهایی که بعد از آن جواب دیگری نباشد، برای اینکه اولا خداوند سبحان آنان را شهدای بر امت قرار داده، کما اینکه فرموده: <span class="aya" rel="4_41" data-words="1-13">فکیف إذا جئنا من کل أمة بشهید و جئنا بک علی هؤلاء شهیدا</span><span class="footnote" rel="1" title="پس چگونه خواهد بود حال قوم تو در روزی که از هر امتی گواهی بیاوریم و تو رای هم گواه بر این قوم بیاوریم؟ سوره نساء آیه ۴۱">*</span>. </p> <h3> <span class="title" rel="5_109">چند شاهد برای اینکه برای غیر خدای سبحان علم اثبات شده، و مراد از <span class="aya" rel="5_109" data-words="10-12">لا علم لنا</span> نفی مطلق علم نیست</span> </h3> <p> و نیز فرموده: <span class="aya" rel="39_69" data-words="6-13">و وضع الکتاب و جیء بالنبیین و الشهداء</span><span class="footnote" rel="2" title="و کتاب پیش کشیده می‌شود و انبیاء و گواهان حاضر می‌شوند سوره زمر آیه ۷۰">*</span> و برای شاهد بودن انبیاء  (ع) معنایی‌ جز این تصور نمی‌شود که در روز قیامت که روز جلوه حقیقت است در باره امت‌های خود شهادت به حق دهند، و این شهادتی را که خداوند برای ایشان مقدر فرموده بزودی در آن روز خواهند داد، و اگر در آیه مورد بحث در جواب پروردگار گفته‌اند: <span class="aya" rel="5_109" data-words="10-12">لا علم لنا</span> برای خاطر رعایت ادب و ایفای مراسم عبودیت در قبال مالک حقیقی و پروردگاری است که در آن روز جز او صاحب اختیار و پادشاهی نیست، و نیز اشاره است به واقع و حقیقت امر و اینکه علم حقیقی را تنها او مالک بالذات است و دیگران مالک به طفیل اویند، آن مقداری را مالکند که او به آنان افاضه فرموده، با این حال منافات ندارد که بعد از این اعتراف شهادتهایی که در باره احوال امت خود دارند بدهند و این خود یکی از مؤیدات مطلبی است که ما قبلا در تفسیر آیه: <span class="aya" rel="2_143" data-words="1-9">و کذلک جعلناکم أمة وسطا لتکونوا شهداء علی الناس</span><span class="footnote" rel="3" title="و ما این چنین شما رای امت وسط قرار دادیم تا گواهانی بر مردم باشید سوره بقره آیه ۱۴۴">*</span> در جلد اول این کتاب گذراندیم، و آن این بود که این علم و شهادت از نوع علم متداول و شهادت معمولی در بین ما مردم عادی نیست، بلکه از نوع علمی است که مخصوص به خود خداوند است، و خداوند آن را به طائفه‌ای از مکرمین و محترمین از بندگان خود اختصاص داده. </p> <p>و ثانیا: خداوند سبحان، علم را تنها برای طائفه‌ای از بندگان خود که در روز قیامت مقرب درگاه اویند اثبات کرده و فرموده: <span class="aya" rel="30_56" data-words="1-18">و قال الذین أوتوا العلم و الإیمان لقد لبثتم فی کتاب الله إلی یوم البعث فهذا یوم البعث</span><span class="footnote" rel="4" title="آنان که علم و ایمانشان دادند به مردم می‌گویند: اینکه می‌شنیدید خداوند در کتاب محفوظ خود مقدر کرده که تا روز قیامت در قبر بیارمید این است آن قیامت سوره روم آیه ۵۷">*</span>، و نیز فرموده:         <code class="page" rel="6,294"/> <span class="aya" rel="7_46" data-words="4-10">و علی الأعراف رجال یعرفون کلا بسیماهم</span><span class="footnote" rel="1" title="و بر اعراف مردانی‌اند که هر کسی را به قیافه‌اش می‌شناسند سوره اعراف آیه ۴۶">*</span> و نیز فرموده: <span class="aya" rel="43_86" data-words="1-15">و لا یملک الذین یدعون من دونه الشفاعة إلا من شهد بالحق و هم یعلمون</span><span class="footnote" rel="2" title="و کسی از خدایان این کفار مالک و دارای مقام شفاعت نیست، تنها کسی می‌تواند شفاعت کند که از روی علم شهادت به حق داده است سوره زخرف آیه ۸۷">*</span>. </p> <p>و عیسی بن مریم (ع) از جمله کسانی است که آیه شامل او می‌شود، و او رسول خدا و از کسانی است که از روی علم به حق شهادت داده‌اند، و نیز فرموده: <span class="aya" rel="25_30" data-words="1-11">و قال الرسول یا رب إن قومی اتخذوا هذا القرآن مهجورا</span><span class="footnote" rel="3" title="و رسول می‌گوید: بار پروردگارا قوم من (قریش) این قرآن را متروک گذاشتند سوره فرقان آیه ۳۱">*</span> و مراد از رسول در این آیه رسول خدا  (ص) است، و این مطلبی که خداوند از وی حکایت می‌کند جواب سؤالی است که آیه مورد بحث مشتمل بر آن است و آن جمله‌ <span class="aya" rel="5_109" data-words="5-8">فیقول ما ذا أجبتم</span> است، پس معلوم شد که گفتار رسول اللَّه (ص) نیز همانطوری که در آیه مورد بحث گفتیم جواب نهایی نیست. </p> <p>و ثالثا: قرآن کریم هم پرسش از پیغمبران را ذکر فرموده و هم پرسش از مردمی را که آن بزرگواران بسوی ایشان مبعوث بوده‌اند، کما اینکه فرموده: <span class="aya" rel="7_6" data-words="1-7">فلنسئلن الذین أرسل إلیهم و لنسئلن المرسلین</span><span class="footnote" rel="4" title="پس هر آینه پرسش و بازخواست خواهیم نمود از مردمی که پیغمبر به سویشان فرستادیم و هر آینه خواهیم پرسید از آن پیغمبر سوره اعراف آیه ۶">*</span>. </p> <p>آن گاه از طرف امت‌ها جوابهای متعددی در مقابل سؤالات زیادی که از آنان میشود ذکر فرموده، و معلوم است که این جواب‌ها مستلزم علم و اطلاع آنان است، کما اینکه سؤال هم، خود اشاره به علم آنان دارد، چون اگر آنان فاقد علم بودند سؤال از ایشان معنا نداشت، و نیز در باره آن امت‌ها فرموده: <span class="aya" rel="50_22" data-words="1-12">لقد کنت فی غفلة من هذا فکشفنا عنک غطاءک فبصرک الیوم حدید</span><span class="footnote" rel="5" title="تو در دنیا از این رستاخیز غفلت داشتی، ما پرده غفلتت را دریدیم، اینک امروز که چشمت باز شده خیره شدی سوره ق آیه ۲۳">*</span> و نیز فرموده: <span class="aya" rel="32_12" data-words="1-18">و لو تری إذ المجرمون ناکسوا رؤسهم عند ربهم ربنا أبصرنا و سمعنا فارجعنا نعمل صالحا إنا موقنون</span><span class="footnote" rel="6" title="و اگر می‌دیدی چطور مجرمین سرهای خود را از شرم حضور پروردگارشان بزیر انداخته و التماس می‌کنند که خدایا چشم ما باز شد و دیدیم آنچه را که نمی‌دیدیم و گوش ما باز شد و شنیدیم آنچه را که نمی‌شنیدیم، اینک ما را به دنیا برگردان، شاید که ما با چنین یقینی که به مبدأ و معاد پیدا کردیم به عمل صالح بپردازیم سوره سجده آیه ۱۳">*</span> و آیات دیگر نیز بر این معنا دلالت دارند، و وقتی             <code class="page" rel="6,295"/> امت‌ها و مخصوصا مجرمین آنان در قیامت به این پایه از علم و اطلاع برسند که مورد مؤاخذه و پرسش پروردگار قرار گیرند چطور ممکن است این علم را از پیغمبران گرامی (ع) سلب نمود؟ !پس باید همان توجیهی را که کردیم به میان آورد. </p> <h3>گفتاری در معنای شهادت</h3> <p> اجتماع مدنی که دایر در بین ما عائله بشر است و معارضاتی که در جمیع جهات زندگی زمینی ما بین قوای فعاله ما هست خواه ناخواه انواع اختلافات و خصومتها پیش می‌آورد، زیرا چه بسا اتفاق می‌افتد که یک فرد از بشر می‌خواهد از لذتی که در نظر دارد تمتعی ببرد، افراد دیگری هم می‌خواهند از همان لذت بهره و سهمی داشته باشند و یا اصلا او را بی‌بهره کرده و کنار زده و همه را به خود اختصاص دهند، این معارضه خود باعث می‌شود لذت مذکور بیش از آنچه که هست جلوه نموده و دلها را شیفته خود کند و دل دادگان، برای رسیدن به آن به نزاع و کشمکش بپردازند، و این کشمکش‌ها کار را به جایی رسانیده که بشر در خود احساس احتیاج به حکومت و قضاوتی که بتواند از عهده فصل این خصومات و کشمکش‌ها برآید بنماید، و اولین چیزی را که دستگاه قضاوت و حکومت لازم دارد این است که قضایا و وقایع همانطوری که واقع شده، بدون هیچ گونه تغییر و تحریفی ضبط شود، تا آنکه عین واقعه، مورد بررسی و قضاوت قضات قرار گیرد، و این معنا واضح است و جای تردید نیست‌، و نیز جای تردید نیست که وقتی وقایع درست ضبط می‌شود که کسانی شاهد و ناظر بر آن بوده و آن را به ذهن بسپارند و یا ماجرا را نوشته و یا بوسیله دیگری که برای کنترل حوادث در دسترس بشر است ضبط نمایند، و در موقع لزوم به آنچه که دیده و یا نوشته‌اند شهادت دهند. </p> <p>البته ممکن است راه‌های دیگری هم برای حفظ و ضبط حوادث باشد و لیکن شهادت از سایر وسایل ممکن از چند جهت امتیاز دارد. </p> <p>اول اینکه: سایر اسباب ضبط، اموری هستند که برای عموم مردم میسر نیستند، حتی نوشتن که از همه وسایل تا اندازه‌ای عمومی‌تر و آسان‌تر و بی‌خرج‌تر است باز برای جمیع مردم<code class="page" rel="6,296"/> امکان ندارد حتی امروز که روز تمدن بشر است باز همه مردم قادر بنوشتن نیستند تا چه رسد به داشتن وسایلی دیگر از قبیل ضبط صوت و امثال آن، به خلاف شهادت که همیشه و برای همه افراد امکان دارد. </p> <h3> <span class="title" rel="5_106 5_107 5_108 5_109">اعتبار شهادت در میان ملل مختلف و در اسلام</span> </h3> <p> دوم اینکه: شهادت که عبارتست از تشریح زبانی، تحمل و ضبطش از خطر دستخوش عوارض شدن، دورتر از سایر وسایل است، و نسبت به نوشتن و امثال آن از دستبرد حوادث مصون‌تر است، و لذا می‌بینیم هیچ یک از امت‌ها با همه اختلافی که در سنن اجتماعی و سلیقه‌های قومی و ملی و با آن تفاوت فاحشی که در ترقی و عقب ماندگی و تمدن و توحش دارند، با اینهمه در مجتمعات خود نسبت به شهادت، خود را بی‌نیاز ندانسته و از قبول آن شانه خالی نکرده و تا اندازه‌ای به اعتبار آن اعتراف دارند، روی این حساب شهادت کسی معتبر است که یکی از افراد مجتمع و جزئی از اجتماع بشمار آید و لذا اعتباری به شهادت اطفال غیر ممیز و دیوانگانی که نمی‌فهمند چه می‌گویند، نیست، و نیز از همین جهت بعضی از ملل وحشی که زنان را جزو اجتماع بشری نمی‌شمارند شهادت‌شان را هم معتبر نمی‌دانند، چنان که سنن اجتماعی غالب امتهای قدیمی مانند روم و یونان و غیر آنها به همین منوال جریان داشته است، و اسلام هم که دین فطرت است شهادت را معتبر دانسته و در بین سایر وسایل تنها آن را معتبر داشته و سایر وسایل را از درجه اعتبار ساقط دانسته، مگر در صورتی که افاده علم کند و در باره اعتبار شهادت فرموده: <span class="aya" rel="65_2" data-words="14-17">و أقیموا الشهادة لله</span><span class="footnote" rel="1" title="و شهادت را برای خدا اقامه کنید سوره طلاق آیه ۲">*</span> و نیز فرموده: <span class="aya" rel="2_283" data-words="24-33">و لا تکتموا الشهادة و من یکتمها فإنه آثم قلبه</span><span class="footnote" rel="2" title="و کتمان مکنید شهادت را و کسی که آن را کتمان کند محققا دلش گنه کار است سوره بقره آیه ۲۸۳">*</span> و نیز فرموده: <span class="aya" rel="70_33" data-words="1-5">و الذین هم بشهاداتهم قائمون</span><span class="footnote" rel="3" title="مؤمنین کسانی هستند که شهادت‌های خود را اقامه می‌کنند سوره معارج آیه ۳۳">*</span>. </p> <p>و در باره عدد شهود جز در مساله زنا در جمیع موارد دو نفر را کافی دانسته که هر کدام دیگری را تایید کند و فرموده: <span class="aya" rel="2_282" data-words="58-107">و استشهدوا شهیدین من رجالکم فإن لم یکونا رجلین فرجل و امرأتان ممن ترضون من الشهداء أن تضل إحداهما فتذکر إحداهما الأخری و لا یأب الشهداء إذا ما دعوا و لا تسئموا أن تکتبوه صغیرا أو کبیرا إلی أجله ذلکم أقسط عند الله و أقوم للشهادة و أدنی ألا ترتابوا</span><span class="footnote" rel="4" title="از دو نفر از مردان خود بخواهید تا معامله شما و سند آن را گواهی کنند، پس اگر دو نفر مرد فراهم نشد یک مرد و دو زن از کسانی که رفتارشان مورد پسند شما باشد (عادل باشند) تا اگر یکی از آنان دچار گمراهی (فراموشی) شد دیگری یادآوریش کند، گواهان هم نباید تقاضا و استشهاد شما را رد نموده و از تحمل شهادت استنکاف ورزند، و از نوشتن و قباله کردن معاملات خود و تعیین مدت آن چه معامله کوچک باشد و چه بزرگ دریغ مکنید، زیرا این دستوری که به شما داده شد به عدالت نزدیک‌تر و برای ضبط وقایع و شهادات محکم‌تر است، و بدین وسیله است که از شک و تردید و اختلاف بهتر جلوگیری می‌شود سوره بقره آیه ۲۸۲">*</span> چون ذیل آیه افاده می‌کند که آنچه در صدر آیه در         <code class="page" rel="6,297"/> باره احکام شهادت ذکر شده که از آن جمله ضمیمه شدن یکی است به دیگری به عدالت و اقامه شهادت و رفع سوء غرض بیشتر مطابقت دارد، چون اسلام در تشخیص اینکه چه کسی از افراد مجتمع بشمار می‌رود و خلاصه چه کسانی مجتمع انسانی را تشکیل می‌دهند زنان را هم جزو مجتمع و مشمول حکم شهادت می‌دانست، از این رو زنان را هم در اقامه شهادت با مردان سهیم نموده و حق ادای شهادات را هم به آنان داده، الا اینکه چون مجتمعی را که اسلام بوجود آورده مجتمعی است که ساختمانش بر پایه عقل نهاده شده نه بر عواطف، و زنان جنبه عواطفشان بر تعقلشان غلبه دارد، از این رو از این حق به زنان نصف مردان داده. </p> <p>بنا بر این شهادت دو نفر از زنان معادل یک نفر از مردان خواهد بود، چنان که آیه شریفه گذشته نیز به این حکمت اشاره کرده و فرموده: <span class="aya" rel="2_282" data-words="74-79">أن تضل إحداهما فتذکر إحداهما الأخری</span> -تا اگر یکی از آن دو گمراه و دستخوش عواطف شد دیگری متذکرش سازد و ما در جزء چهارم این کتاب آنجا که حقوق زن در اسلام را بیان می‌داشتیم مطالبی که برای این بحث نافع باشد گذراندیم، البته برای شهادت در کتب مفصله فقه احکام زیاد و فروعات بسیار مبسوطی هست که چون از غرض ما در این بحث خارج است متعرض آن نمی‌شویم. </p> <h3>گفتاری پیرامون معنای عدالت</h3> <p> کسانی که در احکام و معارف اسلامی بحث می‌کنند در خلال بحث‌های خود بسیار به لفظ عدالت بر می‌خورند، و چه بسا در باره عدالت به تعریفات مختلف و تفسیرهای گوناگونی که ناشی از اختلاف مذاقهای اهل بحث و مسلک‌های ایشان است برخورد می‌کنند، لیکن مذاقی که در تعریف عدالت اختیار می‌کنیم باید مذاقی باشد که با کار ما که تفسیر قرآن است سازگار باشد. مذاقی باشد که بتوان آن را در تجزیه و تحلیل معنای عدالت و کیفیت اعتبارش با فطرتی که مبنای همه احکام اسلامی است وفق دهد، و این خود مذاق مخصوصی است. و آن این است که بگوییم: عدالت که در لغت به معنای اعتدال و حد وسط بین عالی و دانی و میانه<code class="page" rel="6,298"/> بین دو طرف افراط و تفریط است، در افراد مجتمعات بشری هم عبارتست از افرادی که قسمت عمده اجتماع را تشکیل می‌دهند و آنان همان افراد متوسط الحالند، که در حقیقت به منزله جوهره ذات اجتماعند، و همه ترکیب و تالیف‌های اجتماعی روی آنان دور می‌زند. زیرا نوابغ و رجالی که از مزایا و فضایل عالی اجتماعی برخوردارند و همه افراد اجتماع همشان و غرض نهائیشان رسیدن به مقام ایشان می‌باشد در هر عصری جز عده‌ای انگشت شمار نیستند و در هر جامعه‌ای یافت شوند در طبقه اعضای رئیسه آن اجتماع قرار می‌گیرند، و عده این چنین افراد آن قدر نیست که به تنهایی بتوانند جامعه‌ای را تشکیل داده و یا در تکمیل و تکون آن اثری داشته باشند. </p> <p>همچنین افراد معدودی که نقطه مقابل آنان و در طرف تفریط قرار دارند، یعنی اشخاص بی شخصیت و فرومایه اجتماع که پایبند به حقوق اجتماعی نیستند و فضائلی که مورد غبطه و آرزوی افراد جامعه باشد در آنان نیست و خلاصه بی بند و بارهایی که پایبند به اصول عامه اجتماعی که در حقیقت حیات جامعه به رعایت آنها است، نیستند و رادعی از ارتکاب گناهان اجتماعی که باعث هلاکت جامعه و بطلان تجاذب و پیوستگی لازم بین اجزای اجتماع است ندارند، که این چنین افراد هم مانند دسته اول عددشان در هر عصری انگشت شمار بوده و در تشکیل اجتماع اثری نداشته و بود و نبودشان یکسان است و اجتماع وقعی و اعتمادی به رأی و خیر خواهی شان ندارد </p><h3> <span class="title" rel="5_106 5_107 5_108 5_109">اعتبار عدالت در شاهد، حکمی است فطری و ارتکازی همگان</span> </h3> <p> از این دو دسته که بگذریم تنها افرادی در تشکیل جامعه به حساب می‌آیند که مردمی متوسط الحال هستند، تنها اینانند که ساختمان و اسکلت جامعه را تشکیل می‌دهند و بدست اینان است که مقاصد جامعه و آثار حسنه‌ای که غرض از تشکیل جامعه حصول آن مقاصد و تمتع از آن آثار است ظاهر می‌گردد، و این مطلب روشن است و هیچ جامعه‌شناسی نیست که در اولین برخورد به آن به حسن قبول تلقیش نکند، آری هر کسی به طور قطع احساس می‌کند که در زندگی اجتماعی خود به افرادی احتیاج دارد که رفتار اجتماعی‌شان مورد اعتماد و در امور میانه‌رو باشند، از بی‌باکی و قانون‌شکنی و مخالفت با سنن و آداب جاری پروا داشته باشند، و تا اندازه‌ای نسبت به حکومت و دستگاه قضا و شهادات و غیره لا ابالی نباشند، این است حکم فطری و ارتکازی هر کسی، اسلام هم این حکم را که حکمی است فطری و ضروری و یا نزدیک به ضروری در شاهد معتبر دانسته و فرموده: <span class="aya" rel="65_2" data-words="9-27">و أشهدوا ذوی عدل منکم و أقیموا الشهادة لله ذلکم یوعظ به من کان یؤمن بالله و الیوم الآخر</span><span class="footnote" rel="1" title="و گواه بگیرید از خود دو نفر عادل رای و شهادت رای به پای دارید، این خود مطلبی است که هر کسی از شما ایمان به خدا و روز قیامت دارد از آن پند میگیرد سوره طلاق آیه ۲">*</span> و نیز فرموده: <span class="aya" rel="5_106" data-words="5-16">شهادة بینکم إذا حضر أحدکم الموت حین الوصیة اثنان ذوا عدل منکم</span>   <code class="page" rel="6,299"/><span class="footnote" rel="1" title="سوره مائده آیه ۱۰۶">*</span>. </p> <p>در این دو آیه روی سخن با مؤمنین است، پس اینکه شرط کرده که این دو شاهد باید از دارندگان فضیلت عدالت باشند مفادش این است که شاهد باید نسبت به مجتمع دینی مردی معتدل باشد، نه نسبت به مجتمع قومی و شهری، و از همین جا استفاده می‌شود که شاهد باید در جامعه طوری مشی کند که مردم دین دار به دین وی وثوق و اطمینان داشته باشند، و کارهایی را که در دین گناه کبیره و منافی دین بشمار می‌رود مرتکب نشود، چنان که قرآن هم در این مقوله می‌فرماید: <span class="aya" rel="4_31" data-words="1-13">إن تجتنبوا کبائر ما تنهون عنه نکفر عنکم سیئاتکم و ندخلکم مدخلا کریما</span><span class="footnote" rel="2" title="اگر از گناهان کبیره‌ای که از ارتکاب آنها نهی شده‌اید اجتناب کنید ما گناهان کوچک شما را محو و در قرارگاه کریمی واردتان می‌کنیم سوره نساء آیه ۳۱">*</span> و ما در ذیل همین آیه در جزء چهارم این کتاب (جلد 4 ترجمه) راجع به معنای کبیره بحث کردیم و در آیات دیگری هم به همین معنا اشاره نموده، از آن جمله می‌فرماید: <span class="aya" rel="24_4" data-words="1-22">و الذین یرمون المحصنات ثم لم یأتوا بأربعة شهداء فاجلدوهم ثمانین جلدة و لا تقبلوا لهم شهادة أبدا و أولئک هم الفاسقون</span><span class="footnote" rel="3" title="و کسانی که به زنان پاکدامن و شوهردار نسبت زنا میدهند آن گاه چهار شاهد اقامه نمی‌کنند آنان را هشتاد تازیانه بزنید، و برای همیشه شهادت از ایشان نپذیرید، که آنان همانا فاسقینند سوره نور آیه ۵">*</span> نظیر آیه مورد بحث از جهت اشتراط عدالت آیه‌ <span class="aya" rel="2_282" data-words="70-73">ممن ترضون من الشهداء</span><span class="footnote" rel="4" title="سوره بقره آیه ۲۸۲">*</span> است، زیرا رضایتی که در آن اخذ شده همان خوش بینی مجتمع دینی است، و معلوم است که مجتمع دینی از جهت دینی بودنش از کسی راضی و به وی خوشبین می‌شود که رفتارش برای جماعت اطمینان‌آور نسبت به دیانتش باشد. </p> <h3> <span class="title" rel="5_107 5_106 5_108 5_109">مفهوم عدالت در اصطلاح فقه و لسان ائمه اهل بیت (ع) و فرق آن با عدالت به مفهوم اخلاقی آن</span> </h3> <p> و این همان معنایی است که در اصطلاح فقه آن را ملکه عدالت می‌نامند، البته این ملکه غیر ملکه عدالت در اصطلاح فن اخلاق است، چون عدالت فقهی هیاتی است نفسانی که آدمی را از ارتکاب کارهایی که به نظر عرف متشرع گناه کبیره است باز می‌دارد، و اما ملکه عدالت در اصطلاح اخلاق ملکه راسخ به حسب واقع است نه به نظر عرف، و این معنایی که ما برای عدالت کردیم معنایی است که از مذاق و مذهب امامان اهل بیت (ع) بنا بر روایاتی که از آن خاندان نقل شده نیز استفاده می‌شود، از آن جمله صدوق در کتاب فقیه به سند خود از ابن ابی یعفور نقل می‌کند که گفت حضور حضرت صادق (ع) عرض کردم: در بین         <code class="page" rel="6,300"/> مسلمین عدالت مرد با چه چیز شناخته می‌شود تا شهادت‌هایی که له یا علیه مسلمین می‌دهد پذیرفته گردد؟ امام فرمود: به اینکه مسلمین او را به ستر و عفاف و جلوگیری از شکم و شهوت و دست و زبان بشناسند، و به اجتناب از گناهان کبیره‌ای که خداوند متعال مرتکب آن راوعده آتش داده از قبیل می‌گساری، زنا، ربا، عقوق پدر و مادر و فرار از جنگ و امثال آن معروف باشد، و دلیل بر این که شخص از جمیع این گناهان اجتناب دارد این است که جمیع معایب خود را بپوشاند، به طوری که بر مسلمانان تفتیش سایر معایب و لغزشهایش حرام باشد و ستودن وی به پاکی و اظهار عدالتش در بین مردم واجب شود، دلیل دیگرش این است که به رعایت نمازهای پنجگانه و مواظبت بر آنها و حفظ اوقات آنها معهود باشد و در جماعتهای مسلمین حضور بهم برساند، و جز با عذر موجه از اجتماعاتی که در مصلاها منعقد می‌شود تخلف نورزد، وقتی دارای چنین نشانه‌هایی بود و همواره در مواقع نماز در مصلای خود دیده شد و خلاصه اگر از اهل شهر و قبیله‌اش بپرسند فلانی چطور آدمی است بگویند ما جز نیکی از او ندیده‌ایم و همواره او را مواظب نماز و مراقب اوقات آن یافته‌ایم، همین مقدار برای احراز عدالت و قبول شهادتش در بین مسلمین کافی است، زیرا نماز خود پرده و کفاره گناهانست، و ممکن نیست کسی که در جماعات حاضر نمی‌شود و نماز را در مساجد نمی‌خواند در باره‌اش شهادت دهند که وی نمازگزار است، جماعت و اجتماع تنها برای همین منظور تشریع شده که نمازگزار را از بی نماز بشناسند، و اگر غیر این بود کسی نمی‌توانست به صلاح و سداد و دیانت اشخاص شهادت دهد، و لذا رسول اللَّه (ص) تصمیم گرفت خانه‌های مردمی را به جرم کناره گیری از جماعت مسلمین آتش بزند، و بارها می‌فرمود: نماز کسی که بدون عذر در مسجد حاضر نمی‌شود نماز نیست<span class="footnote" rel="1" title="من لا یحضره الفقیه طبع بیروت ج ۳ ص ۲۴ ب ۱۷ ح ۱">*</span>. </p> <p>مؤلف: همین روایت را شیخ در تهذیب<span class="footnote" rel="2" title="تهذیب الاحکام طبع آخوندی ج ۶ ص ۲۴ ب ۹۱ ح ۱">*</span> زیادتر از آنچه ما از صدوق (علیه الرحمه) نقل کردیم روایت کرده، و ستر و عفافی که در این روایت است هر دو بنا بر آنچه در صحاح است به معنای تزکیه است، و این روایت همانطوری که می‌بینید عدالت را امری معروف در بین مسلمین دانسته، وسائل از نشانه‌های آن پرسش نموده و امام (ع) در باره آثار آن فرموده: اثر مترتب بر عدالت که دلالت بر این صفت نفسانی و حکایت از آن می‌کند همانا ترک     <code class="page" rel="6,301"/> محرمات پروردگار و خودداری از شهوات ممنوع است، و در باره نشانه آن فرموده: نشانه عدالت اجتناب از گناهان کبیره است، و دلیل بر این اجتناب به آن تفصیلی که امام بیان داشت حسن ظاهر بین مسلمین است. </p> <p>و در تهذیب<span class="footnote" rel="1" title="تهذیب الاحکام طبع آخوندی ج ۶ ص ۲۸۳ ح ۱۸۳">*</span> از عبد اللَّه بن مغیره از ابی الحسن علی بن موسی الرضا (ع) نقل می‌کند که فرمود: کسی که بر فطرت اسلام به دنیا آمده باشد و مردم نفس او را نفسی صالح بدانند جایز است که شهادت دهد و شهادتش معتبر است. </p> <p>و نیز در همان کتاب<span class="footnote" rel="2" title="من لا یحضره الفقیه ط دار التعارف ج ۳ ص ۲۷ ح ۷۷">*</span> است که سماعه از ابی بصیر از ابی عبد اللَّه (ع) نقل کرده که فرمود: در شهادت اشخاص ضعیف عیبی نیست به شرطی که عفیف و خویشتن دار باشند. </p> <p>در کتاب کافی به سند خود از علی بن مهزیار از ابی علی بن راشد نقل می‌کند که گفته است: خدمت حضرت ابی جعفر (ع) عرض کردم: دوستان شما در بین خود اختلاف دارند، آیا با این حال می‌توانم در نماز به همه آنها اقتدا کنم؟ فرمود: دنبال کسی نماز بخوان که به دیانتش وثوق داشته باشی<span class="footnote" rel="3" title="کافی طبع دار التعارف ج ۳ ص ۳۷۴ ح ۵">*</span>. </p> <p>مؤلف: دلالت این چند روایت بر مطالب گذشته، واضح است. البته در ذیل عنوان عدالت بحث‌های زیادتری هست و لیکن چون از غرض ما خارج است لذا از ایراد آن خودداری می‌کنیم. </p> <h3>گفتاری پیرامون یمین (سوگند) </h3> <p> حقیقت معنای اینکه می‌گوییم: به جان خودم سوگند که فلان مطلب فلان است، و یا: به حیاتم قسم که مطلب همانست که من گفتم، این است که گفته‌های خود را در راستی و صحت به جان و زندگی خود که در نظر، عزیز و محترم است پیوند دهیم، بطوری که صحت و راستی گفتار ما بسته به جان و زندگی ما و عدم صحت آن بسته به عدم زندگی ما باشد، بطلان گفتارمان ابطال حرمت و منزلت زندگیمان باشد، با حفظ اینکه نداشتن ارزش و احترام زندگی       <code class="page" rel="6,302"/> سقوط از مقام انسانیت است، چون انسانیت، آدمی را دعوت به حفظ احترام زندگی می‌کند، و همچنین معنای اینکه می‌گوییم: تو را به خدا قسم فلان کار را مکن و یا فلان کار را بکن، این است که می‌خواهیم امر و نهی خود را به مقام و منزلتی که خدای سبحان در نظر مؤمنین دارد پیوند داده و مربوط سازیم، به طوری که مخالفت امر و نهی ما، خوار شمردن مقام خدای تعالی باشد و همچنین غرض و معنای اینکه می‌گوییم: و اللَّه هر آینه فلان کار را می‌کنم، پیوند مخصوصی است که بین تصمیمی که بر کاری گرفته‌ایم و بین مقام و منزلتی که خدای متعال در نظرمان دارد بر قرار کنیم، بطوری که فسخ آن عزیمت و نقض آن تصمیم ابطال منزلت و اهانت به حرمتی باشد که خدای سبحان در نظر ما دارد، و نتیجه این پیوند این است که خود را از فسخ عزیمت و شکستن عهدی که بسته‌ایم باز داریم. </p> <p>بنا بر این می‌توان گفت: قسم عبارت است از ایجاد ربط خاصی بین خبر و یا انشاء و بین چیز دیگری که دارای شرافت و منزلت است، بطوری که بر حسب این قرار داد، بطلان و دروغ بودن انشا یا خبر مستلزم بطلان آن چیز باشد، و چون آن چیز در نظر صاحب قرار داد دارای مکانت و احترام لازم الرعایه است و هیچگاه راضی به اهانت به آن نیست از این جهت فهمیده می‌شود که در خبری که داده راستگو است، و در تصمیمی که گرفته پایدار است، پس قسم در اینگونه امور تاکیدی است بالغ. </p> <p>در بعضی از لغات بجای قسم و در مقابل آن، خبر را به چیزی که فاقد شرف و احترام است مربوط می‌سازند، و غرضشان از این قسم پیوندها، اظهار بی اعتنایی است نسبت به خبری که می‌دهند و یا می‌شنوند، در حقیقت این یک قسم زخم زبان به شمار می‌رود. و لیکن از این قسم پیوندها در کلام عرب بسیار کم دیده می‌شود. تا آنجا که ما سراغ داریم سوگند از عادات و رسومی است که در تمامی زبانها متداول است و پیداست که آن را از نیاکان خود به ارث برده‌اند، نه اینکه مختص به یک زبان و از مخترعات یک نسل بوده باشد، و این خود دلیل بر این است که سوگند از شؤون تلفظات یک لغت نیست بلکه حیات اجتماعی انسان وی را بسوی آن هدایت نموده است، زیرا انسان در بعضی از موارد می‌فهمد که چاره‌ای جز توسل به سوگند و استفاده از آن ندارد، و همیشه توسل به سوگند در بین امم دائر بوده و چه بسا در موارد متفرقه‌ای که نمی‌توان در تحت قاعده‌اش در آورد و احیانا در مجتمعات انسانی پیش می‌آید بمنظور دفع تهمت و دروغ و یا تسکین نفس و تایید خبر به آن متوسل می‌شده‌اند، تا اندازه‌ای که حتی قوانین کشوری هر امت در پاره‌ای از موارد از قبیل تحلیف سلاطین و اولیای مملکت در ابتدای تاجگذاری و یا افتتاح مجلس شورا و امثال آن به آن اعتبار و قانونیت داده است، اسلام<code class="page" rel="6,303"/> نیز کمال اعتبار را نسبت به سوگندی که با نام خداوند واقع شود مبذول داشته و این نیست مگر برای خاطر عنایتی که اسلام به رعایت احترام مقام ربوبی دارد، آری اسلام ساحت قدس خدای تعالی را از اینکه مواجه با صحنه‌هایی که با مراسم ربوبیت و عبودیت منافی باشد حفظ کرده، و لذا کفاره‌های مخصوصی برای شکستن سوگند وضع نموده و سوگند زیاد را هم مکروه دانسته، و فرموده: <span class="aya" rel="5_89" data-words="1-16">لا یؤاخذکم الله باللغو فی أیمانکم و لکن یؤاخذکم بما عقدتم الأیمان فکفارته إطعام عشرة مساکین</span><span class="footnote" rel="1" title="خداوند مؤاخذه نمی‌کند شما را به سوگندهای بیهوده‌تان و لیکن مؤاخذه می‌کند شما را به سوگندهایی که در عقد و پیمان خود به کار می‌برید، کفاره چنین سوگندی اطعام ده مسکین است سوره مائده آیه ۸۹">*</span> و نیز فرموده: <span class="aya" rel="2_224" data-words="1-6">و لا تجعلوا الله عرضة لأیمانکم</span><span class="footnote" rel="2" title="و سوگند به خدا را مانع کارهای نیک خود ندانید سوره بقره آیه ۲۲۴">*</span> و سوگند را در مواردی که مدعی در محکمه، شاهدی بر دعوی خود ندارد معتبر دانسته و فرموده: <span class="aya" rel="5_107" data-words="15-23">فیقسمان بالله لشهادتنا أحق من شهادتهما و ما اعتدینا</span>. </p> <p>و از کلمات رسول اللَّه (ص) است که فرموده: شاهد آوردن به عهده مدعی و سوگند خوردن به عهده منکر است. </p> <h3> <span class="title" rel="5_106 5_107 5_108 5_109">اعتماد به سوگند مدعی، به خدا، در شرع اسلام، ناشی از اعتماد به ایمان افراد در مجتمع اسلامی است</span> </h3> <p> و این اعتبار سوگند در حقیقت اکتفاء کردن محکمه است به دلالت سوگند بر ایمان- درونی طرف در جایی که دلیل دیگری بر صدق گفتارش نباشد، توضیح اینکه: مجتمع دینی مجتمعی است که بر پایه ایمان به خدای تعالی بنا نهاده شده و اجزای این مرکب که با هم تالیف شده و اجتماع را تشکیل داده‌اند، انسان‌های با ایمان است، خلاصه در چنین مجتمع سرچشمه همه سنت‌هایی که پیروی می‌شود و محور جمیع احکامی که جاری می‌گردد ایمان به خدا است. و کوتاه سخن‌، جمیع آثاری که از این چنین مردم بروز می‌کند همه و همه ناشی از حالت درونی و ایمان آنها است. چنان که در یک مجتمع بی دین محور همه اینها ایمان افراد است به مقاصد قومی خود و همه سنن و قوانین کشوری و آداب و رسومی که در بینشان دائر است ناشی از ایمان است. </p> <p>وقتی حال یک جامعه دینی چنین باشد و صحیح باشد اعتماد و اتکاء بر ایمان افراد در جمیع شؤون اجتماعی و لوازم زندگی، همچنین صحیح است اعتماد به ایمان‌شان در جایی که جز ایمان به خدا دلیل دیگری بر صدق گفتارشان در بین نیست و این اعتماد به ایمان همان سوگندی است که شارع در مواردی که مدعی گواهی بر صدق دعوی خود ندارد برای وی تشریع فرموده، تا منکر، انکار خود را مربوط و بسته به ایمان درونی خود کند و بر صدق گفتار خود     <code class="page" rel="6,304"/> سوگند یاد نماید، به طوری که اگر کشف شود که در انکار و اظهاراتش دروغ گفته، کشف شود که در اظهار ایمانش به خدا نیز دروغگو بوده است، پس در حقیقت ایمانش که بوسیله عقد قسم مربوط و مرهون صدق گفتارش شده به منزله گروگانی است که مدیون، آن را در اختیار طلبکار خود می‌گذارد که وقتی مجاز است گروگان را بگیرد که در وعده‌ای که داده وفا کند یعنی در سر موعد طلب وی را بپردازد و گرنه دیگر دست به گروگان پیدا نمی‌کند، همچنین منکر که در عالم اعتبار ایمانش گروگان به مطلبی بسته است که بر آن سوگند یاد کرده، به طوری که اگر خلاف آن مطلب کشف شد ایمانش نیز از بین رفته و از این سرمایه تهی دست شده و ایمانش در جامعه از درجه اعتبار ساقط می‌شود، و از ثمرات ایمانش-که در چنین مجتمع عبارت است از همه مزایای اجتماعی-محروم مانده و در این مجتمع که گفتیم باید اجزایش با هم مؤتلف باشند رانده و مطرود شده بلکه رانده زمین و آسمان می‌شود، نه در زمین ماوایی دارد که در آن قرار گیرد و نه آسمانی که بر سرش سایه افکند. مؤید این مطلب انزجار و تنفر شدیدی است که مسلمین صدر اسلام در برابر کسانی که از سنن دینی مانند نماز جماعت و حضور در جبهه جنگ تخلف می‌ورزیدند از خود نشان داده‌اند، چه از اعتراض مسلمین آن روز که در حقیقت روزگار سلطه دین بر همه هواها بوده به خوبی می‌فهمیم تا چه اندازه یک مرد متخلف از سنن دینی در نظر مجتمع مطرود و منفور بوده است، و عالم در نظر آن بی‌نوا، تا چه اندازه تنگ می‌شده. اینکه گفتیم مسلمین صدر اسلام برای این بود که اسلام، مجتمعی که به تمام معنی دینی باشد و دین بر تمامی شؤون اجتماعی حکومت کند جز در صدر اسلام بخود ندیده، است. </p> <h3> <span class="title" rel="5_106 5_107 5_108 5_109">در جوامع مادی امروز، نه تنها سوگند، بلکه هیچ قانون و ضابطه دیگری کوچکترین اثری ندارد</span> </h3> <p> مجتمع کشورهای اسلامی امروز با اینکه اسمش اسلامی است در حقیقت مجتمعی است که دین در آنها رسما حکومت و نفوذ ندارد، و بیشتر تمایلات مادی در دلها حکمفرماست، مجتمعی است که از مختصری تمایلات دینی آنهم بسیار ضعیف و مورد اعراض و طعن عموم و از تمایلات مادی بس شدید، ترکیب یافته است، مجتمعی که تمدن جدید قسمت عمده توجه مردم را بخود جلب کرده و علاقه‌اش تا اعماق دلها ریشه دوانیده و در نتیجه کشمکشی بس عجیب بین این دو علاقه و دو داعی در دلها براه انداخته و همواره در نزاع بین داعی دین و دنیا، غلبه و پیروزی نصیب تمایلات مادی بوده در نتیجه آن وحدت نظامی که اسلام در مجتمع دینی مسلمین بوجود آورده بود و در همه شؤون اجتماع گسترش داشت از بین رفته و در روحیات مردم هرج و مرج عجیبی بپا خاسته است، البته در چنین روزگاری سوگند بلکه هر قانون دیگری هر چه هم در حفظ حقوق مردم از سوگند قوی‌تر باشد در مجتمعات امروز کوچکترین اثری ندارد، <code class="page" rel="6,305"/> برای اینکه در این اجتماع نه تنها سلب اعتماد از قوانین دینی موجود در مجتمع شده، بلکه به هیچ یک از نوامیس و مقررات جدید هم اعتمادی نیست. این را هم باید تذکر داد که ما نمی‌خواهیم بگوییم چون امروز ایمان مردم ضعیف شده پس باید احکام مربوط به یمین  (سوگند) از بین برود، نه، خدای تعالی به مقتضیات هر عصر و روزگاری احکامش را نسخ نمی‌کند و اگر مردم از دین اعراض کنند و از آن به ستوه آیند، خداوند از شرایع دینیش دست بر نمی‌دارد. </p> <h3> <span class="title" rel="5_106 5_107 5_108 5_109">با اعراض مردم از دین، احکام دینی منفسخ نمی‌شوند</span> </h3> <p> آری دین در نزد خدای تعالی اسلام است و بس، و خداوند هیچوقت به کفر بندگانش راضی نمی‌شود، اگر بنا بود حق و حقیقت پیرو تمایلات آنان شود آسمانها و زمین تباه می‌گردید، جز این نیست که اسلام دینی است متعرض جمیع شؤون زندگی انسانی و شارح و مبین احکام آن، دینی است که هر یک از احکام آن نسبت به ما بقی متناسب و متلازم است، به این معنا که یک پیوستگی و وحدت خاصی در سراسر احکام آن حکمفرما است و طوری به هم مربوطند که اگر فتوری در یکی از آنها دست دهد و یا یکی از آنها از بین برود اثرش در سراسر دین بروز می‌کند، عینا مانند بدن یک انسان که اگر یکی از اجزایش مریض شود در ما بقی هم اثر می‌گذارد، و نیز همانطوری که در بدن انسان اگر عضوی فاسد و یا مریض شود نباید از سایر اعضا چشم پوشید و بدن را یکسره بدست مرض سپرد، بلکه باید آن را سالم نگهداشت و در صدد علاج مریضی آن بر آمد. همچنین اگر اخلاق مردم رو به مادیت نهاد خداوند از سایر احکامش چشم نمی‌پوشد، آری اسلام گر چه ملتی حنیف و دینی آسان و پر گذشت است، و دارای مراتب مختلف وسیعی است و تکالیف خود را به قدر طاقت انجام و اجراء، متوجه اشخاص می‌کند و اگر چه در عین اینکه دارای حالتی است که در آن حالت باید حفظ جمیع شرایع و قوانینش یک جا و بدون استثناء رعایت شود، لیکن در عین حال دارای حالت دیگری است و آن حالت انفرادی است. </p> <p>همانطوری که برای روز امنیت و سلامت احکامی دارد همچنین برای روز اضطرار احکام دیگری جعل کرده، نماز در روز امنیت و سلامت نمازی است شامل جمیع شرایط و فاقد جمیع موانع و در روز خوف و اضطرار نمازی است فاقد اغلب شرایط و عبارت است از اشاره و بس، و لیکن این گذشت و تنزل از مرتبه فوق به مرتبه ما دون مشروط است به اضطراری که رافع تکلیف و مجوز ترک آن باشد، چنان که فرموده: <span class="aya" rel="16_106" data-words="1-27">من کفر بالله من بعد إیمانه إلا من أکره و قلبه مطمئن بالإیمان و لکن من شرح بالکفر صدرا فعلیهم غضب من الله و لهم عذاب عظیم</span> تا آنجا که می‌فرماید: <span class="aya" rel="16_110" data-words="1-19">ثم إن ربک للذین هاجروا من بعد ما فتنوا ثم جاهدوا و صبروا إن ربک من بعدها لغفور رحیم</span><span class="footnote" rel="1" title="کسانی که پس از ایمانشان به خدا از روی طیب نفس کافر و از اسلام مرتد شوند پس بر ایشان است غضب مخصوصی از خدای تعالی و برای ایشان است عذاب دردناک، مگر کسی که ارتداد و کفرش از روی اکره و ناچاری و دلش مطمئن به ایمان باشد آن گاه پروردگار تو نسبت به کسانی که پس از آن آزمایش  (گفتن کلمه کفر از روی ناچاری) مهاجرت کردند و در راه خدا مجاهده و صبر کردند به درستی که پروردگار تو بعد از این عملشان آمرزنده و مهربان است سوره نحل آیه ۱۱۰">*</span> و اما اینکه افراد مجتمع در برابر تمتعات مادی شیفته و بی خود شده و دستوراتی را از دین که منافی آن تمایلات است ترک نموده و بگویند این دستورات موافق سنن جاری در دنیای امروز نیست، صرف این جهت باعث نمی‌شود که احکام خدا از بین برود، زیرا همانطوری که گفتیم تنها اضطرار رفع تکلیف می‌کند و علاقه به تمایلات مادی، اضطرار و رافع تکلیف نیست، بلکه در حقیقت مادیت و دست از دین کشیدن است. </p> <h3> <span class="title" rel="5_106 5_107 5_108 5_109">پاسخ به این توهم که سوگند به غیر اسم خدا و نیز خدا را به حق پیامبر (ص) و اولیایش قسم دادن شرک است</span> </h3> <p> در اینجا بحث دیگری به میان می‌آید و آن این است که آیا همانطوری که بعضی‌ها خیال کرده‌اند سوگند به غیر اسم خدا، شرک به خداوند است یا نه؟ باید از کسی که چنین گمان کرده پرسید مقصود از این شرک چیست؟ اگر مقصود این است که سوگند چون مبتنی بر تعظیم است اگر به غیر اسم خدا واقع شود در حقیقت غیر خدا را تعظیم نموده و آن را پرستیده. در جواب می‌گوییم: هر تعظیمی شرک نیست، بلکه شرک عبارت است از اینکه عظمتی را که مخصوص ذات خداوندی است و با آن از هر چیزی بی نیاز است برای غیر خدا قائل شویم، به دلیل اینکه اگر هر تعظیمی شرک بود خود پروردگار در کتاب مجیدش مخلوقات خود را تعظیم نمی‌کرد و حال آنکه می‌بینیم به آسمان و زمین و مهر و ماده و خنس و کنس از ستارگان و شهاب‌هایی که فرو می‌ریزند سوگند خورده است، و همچنین به کوه و دریا و انجیر و زیتون و اسب و شب و روز و صبح و شفق و ظهر و عصر و روز قیامت قسم یاد کرده، و نیز به نفس و کتاب و قرآن عظیم و زندگی رسول اللَّه (ص) و به ملائکه و مخلوقاتی دیگر در آیات زیادی قسم خورده، و معلوم است که سوگند خالی از یک نحوه تعظیم نیست. </p> <p>با این حال چه مانعی دارد همانطوری که خداوند اشیاء را به عظمتی که خودش به آنها داده یاد فرموده، ما نیز آنها را به همان موهبت تعظیم، و به همان مقدار از تعظیم یاد کنیم؟ و اگر این تعظیم شرک بود، کلام خداوند به احتراز از چنین تعظیم و اجتناب از چنین شرک سزاوارتر بود، و نیز خداوند متعال امور بسیاری را در کلام خود احترام نموده، مثلا در باره قرآن خود فرموده: <span class="aya" rel="15_87" data-words="7-9">و القرآن العظیم</span><span class="footnote" rel="2" title="سوره حجر آیه ۸۷">*</span> و در باره عرش فرموده: <span class="aya" rel="9_129" data-words="12-16">و هو رب العرش العظیم</span><span class="footnote" rel="3" title="سوره توبه آیه ۱۳۰">*</span> و در باره       <code class="page" rel="6,307"/> پیغمبر (ص) فرموده: <span class="aya" rel="68_4" data-words="2-5">إنک لعلی خلق عظیم</span><span class="footnote" rel="1" title="سوره ن آیه ۴">*</span> و نیز برای انبیا و پیغمبران خود و هم چنین برای مؤمنین حقوقی بر عهده خود واجب نموده و آن حقوق را تعظیم و احترام کرده، از آن جمله فرموده: <span class="aya" rel="37_171-172" data-words="1-9">و لقد سبقت کلمتنا لعبادنا المرسلین، إنهم لهم المنصورون</span><span class="footnote" rel="2" title="به تحقیق در لوح محفوظ وعده پاداش ما به بندگان فرستاده ما گذشته و ثبت شده است، آری آنان هر آینه یاری خواهند شد سوره صافات آیه ۱۷۱">*</span> و نیز فرموده: <span class="aya" rel="30_47" data-words="15-20">و کان حقا علینا نصر المؤمنین</span><span class="footnote" rel="3" title="و از ازل یاری مؤمنین را بر خود واجب کرده بودیم سوره روم آیه ۴۷">*</span> با این حال چه مانعی دارد که ما نیز این امور را تعظیم نماییم؟ و از کلامی که خدای تعالی در باره مطلق قسم دارد تبعیت نموده و خدا را به یکی از همان چیزهایی که خودش به آن قسم یاد کرده و یا به یکی از حقوقی که خودش برای اولیایش قرار داده قسمش بدهیم؟ و چطور می‌توان گفت که این نحوه قسم شرک به خدا است؟ !آری این نحو قسم، قسم شرعی که در فقه در باب یمین و قضا، آثار و احکام مخصوصی دارد نیست، و قسم شرعی تنها قسمی است که به اسم خدای سبحان منعقد شود، و لیکن کلام ما در این جهت نبود. </p> <p>و اگر مقصود این است که بطور کلی تعظیم غیر خدا چه در قسم و چه در غیر قسم جایز نیست، این مدعایی است بدون دلیل بلکه دلیل قطعی بر خلافش هست. </p> <p>بعضی هم گفته‌اند که خدا را به حق رسول اللَّه (ص) و سایر اولیایش قسم دادن و به آنان تقرب جستن و آنان را به هر وجهی که شده شفیع قرار دادن جایز نیست، زیرا این عمل خود یک نحوه پرستش و برای غیر خدا نفوذ معنوی قایل شدن است. </p> <p>جواب این حرف هم نظیر جوابی است که از حرف قبلی داده شد، زیرا از این آقایان می‌پرسیم مراد شما از این نفوذ و سلطه غیبی چیست؟ اگر مراد از این سلطه، سلطه و نفوذ استقلالی است بطوری که رسول اللَّه (ص) و یا امامان (ع) در مقابل خدای تعالی مستقل در تاثیر باشند که خود روشن است هیچ مسلمانی که به کتاب خدا ایمان داشته باشد چنین خیالی را هرگز نمی‌کند. و اگر مراد مطلق سلطه و نفوذ معنوی است و لو به اذن خدا باشد چنین سلطه‌ای هیچ دلیلی بر امتناعش نیست، و هیچ اشکالی ندارد که بعضی از بندگان خدا مانند اولیای او متصف به چنین قدرتی بشوند، بلکه قرآن شریف پاره‌ای از       <code class="page" rel="6,308"/> سلطنت‌های غیبی را صریحا به بعضی از بندگان خدا مانند ملائکه نسبت داده، از آن جمله فرموده است: <span class="aya" rel="6_61" data-words="10-20">حتی إذا جاء أحدکم الموت توفته رسلنا و هم لا یفرطون</span><span class="footnote" rel="1" title="تا لحظه‌ای که اجل یکی از شما فرا رسد فرستادگان ما او را قبض روح می‌کنند و آنها عاجز نمی‌شوند سوره انعام آیه ۶۲">*</span> و نیز فرموده: <span class="aya" rel="32_11" data-words="1-4">قل یتوفاکم ملک الموت</span><span class="footnote" rel="2" title="بگو شما را ملک الموت قبض روح می‌کند سوره سجده آیه ۱۱">*</span> و نیز فرموده: <span class="aya" rel="79_1-5" data-words="1-13">و النازعات غرقا.، و الناشطات نشطا.</span></p> <p>، وَ اَلسَّابِحاتِ سَبْحاً.، فَالسَّابِقاتِ سَبْقاً.، فَالْمُدَبِّراتِ أَمْراً. <span class="footnote" rel="3" title="سوگند به فرشته‌گانی که جان‌های کفار را به شدت هر چه تمام‌تر می‌گیرند، و چه به شدت گرفتنی و سوگند به نفوس مؤمنین که در هنگام جان دادن بانشاطند، و چه نشاطی پس آن گه سوگند به فرشته‌گانی که جان‌های مؤمنین را نیز می‌ستانند و چه به نرمی ستاندنی و سوگند به فرشته‌گانی که ارواح مؤمنین را به شتاب به جنت می‌برند، و چه به شتاب بردنی و سوگند به فرشته‌گانی که در امور بندگان تدبیر می‌کنند سوره نازعات آیه ۶">*</span> و نیز فرموده: <span class="aya" rel="2_97" data-words="2-9">من کان عدوا لجبریل فإنه نزله علی قلبک</span><span class="footnote" rel="4" title="کسانی که با جبرئیل دشمنی می‌ورزیدند از غیظ بمیرند، زیرا این جبرئیل است که کتاب را به اذن خدا به قلب تو نازل کرد سوره بقره آیه ۹۸">*</span> و آیات کریمه قرآن در این باره بسیار زیادند. در باره شیطان و جنود او هم می‌فرماید: <span class="aya" rel="7_27" data-words="17-32">إنه یراکم هو و قبیله من حیث لا ترونهم إنا جعلنا الشیاطین أولیاء للذین لا یؤمنون</span><span class="footnote" rel="5" title="او می‌بیند شما را، او و لشکریانش، به طوری که شما نمی‌بینید آنها را، آری ما شیطانها را دوستان کسانی قرار داده‌ایم که ایمان نیاوردند سوره اعراف آیه ۲۷">*</span> و در باره شفاعت انبیا و غیر انبیا در آخرت و همچنین در باره معجزات آنها در دنیا آیات زیادی هست، و ای کاش می‌فهمیدیم چه فرق است بین آثار مادی و غیر مادی که این آقایان آثار مادی را از قبیل سردی و گرمی را بدون هیچ استنکاف و انکاری برای هندوانه و عسل اثبات می‌کنند، و اما وقتی به آثار غیر مادی می‌رسند اسمش را سلطه غیبی گذاشته و آن را انکار می‌کنند. اگر اثبات تاثیر برای غیر خدا قدغن است فرقی بین آثار مادی و غیر مادی نیست، و اگر جایز است که چیزی به اذن خدا دارای اثر شود باز هم فرقی بین مادی و غیر مادی نیست، و هر دو یکسانند. </p> <h3>بحث روایتی</h3> <h3> <span class="title" rel="5_106 5_107 5_108 5_109"> (روایاتی در ذیل آیات مربوط به شهادت کافر و شان نزول آنها) </span> </h3> <p> در کافی از علی بن ابراهیم از رجال روایتی خود (اسم رجال را ذکر نکرده) نقل           <code class="page" rel="6,309"/> می‌کند که تمیم داری و ابن بندی و ابن ابی ماریه به عزم سفر از خانه بیرون شدند، تمیم داری مسلمان و آن دو یعنی ابن بندی و ابن ابی ماریه نصرانی بودند، تمیم داری همراه خود خورجینی داشت که اموال خود را از آن جمله ظرفی طلایی و قلاده‌ای را در آن جای داده بود، اموال مزبور را می‌برد تا در بعضی از بازارهای عرب بفروشد، تمیم در بین راه به مرض شدیدی دچار شد و چون احساس می‌کرد که اجلش فرا رسیده آنچه از اموال که همراه داشت به ابن بندی و ابن ابی ماریه داد و سفارش کرد آنها را به ورثه‌اش برسانند، نامبردگان وقتی به مدینه برگشتند اموال را در حالی که ظرف طلا و قلاده را دزدیده بودند نزد ورثه آورده و ماجرا را شرح دادند، ورثه وقتی خورجین را گشودند دیدند همه اموال هست جز ظرف طلا و قلاده، از آن دو تن پرسیدند آیا تمیم مرضش آن قدر طول کشید که محتاج فروش اموال خود شود؟ گفتند نه، کسالتش جز چند روزی به طول نیانجامید. پرسیدند آیا دزدها در سفر چیزی از اموالش ربودند؟ گفتند نه. پرسیدند آیا دادوستدی که در آن ضرر کرده باشد صورت داده؟ گفتند نه. گفتند ما گران‌بهاترین متاع او را که ظرفی طلا کاری و جواهرنشان و قلاده‌ای قیمتی بود در بار و بنه او نمی‌بینیم. آن دو تن گفتند ما نیز خبر نداریم، هر چه به ما سپرده بدون کم و کاست به شما رساندیم. ورثه تمیم آن دو تن را به شکایت نزد رسول اللَّه (ص) آوردند. </p> <p>حضرت به ایشان فرمود: سوگند بخورید که شما این اموال را نبرده‌اید، آنها نیز سوگند خوردند، حضرت رهایشان کرد. پس از چندی اولیای تمیم ظرف و قلاده را در دست ایشان دیده و نزد رسول اللَّه (ص) آمدند و عرض کردند یا رسول اللَّه!به آنچه که بر ابن بندی و ابن ابی ماریه دعوی دار بودیم دست یافتیم، و اینک معلوم کردیم که اموال مذکور در دست آنها است، رسول اللَّه (ص) منتظر شد تا از ناحیه خداوند متعال حکم این مساله برسد، خدای متعال این آیه را نازل فرمود: <span class="aya" rel="5_106" data-words="1-25">یا أیها الذین آمنوا شهادة بینکم إذا حضر أحدکم الموت حین الوصیة اثنان ذوا عدل منکم أو آخران من غیرکم إن أنتم ضربتم فی الأرض</span>. </p> <p><span class="phrase">تا اینجا خدای متعال شهادت اهل کتاب را تنها در امر وصیت آنهم در سفری که از اهل اسلام کسی یافت نشود معتبر دانسته سپس فرموده: <span class="aya" rel="5_106" data-words="26-54">فأصابتکم مصیبة الموت تحبسونهما من بعد الصلاة فیقسمان بالله إن ارتبتم لا نشتری به ثمنا و لو کان ذا قربی و لا نکتم شهادة الله إنا إذا لمن الآثمین</span> تا اینجا شهادت آن دو تن نصرانی و حکم رسول اللَّه  (ص) را در باره قسم دادن شان تنفیذ می‌کند: <span class="aya" rel="5_107" data-words="1-6">فإن عثر علی أنهما استحقا إثما</span> یعنی اگر معلوم شد که به دروغ سوگند خوردند: <span class="aya" rel="5_107" data-words="7-9">فآخران یقومان مقامهما</span> یعنی دو تن<code class="page" rel="6,310"/> از اولیای میت که مدعی هستند <span class="aya" rel="5_107" data-words="10-14">من الذین استحق علیهم الأولیان</span>، <em rel="fa_5_107_14-14" data-sentence="782:719">اولیان</em> به معنی  <em>اولان</em> یعنی دو تای اول است‌ <span class="aya" rel="5_107" data-words="15-16">فیقسمان بالله</span> به خدا سوگند می‌خورند که آنها به این ادعا سزاوارتر از آن دو تای اولند و اینکه آن دو در سوگند خود دروغ گفته‌اند: <span class="aya" rel="5_107" data-words="17-27">لشهادتنا أحق من شهادتهما و ما اعتدینا إنا إذا لمن الظالمین</span> رسول خدا به اولیای تمیم فرمود تا مطابق دستوری که می‌دهد قسم بخورند آنها نیز قسم خوردند حضرت قلاده و ظرف طلا را از ابن بندی و ابن ابی ماریه گرفت و به اولیای تمیم داد، <span class="aya" rel="5_108" data-words="1-14">ذلک أدنی أن یأتوا بالشهادة علی وجهها أو یخافوا أن ترد أیمان بعد أیمانهم</span><span class="footnote" rel="1" title="فروع کافی ط دار التعارف ج ۷ ص ۵ ح ۷">*</span>.</span> </p> <p><span class="phrase">مؤلف: قمی نیز در تفسیر خود<span class="footnote" rel="2" title="تفسیر قمی ط نجف ج ۱ ص ۱۸۹">*</span> نظیر این روایت را نقل کرده و در آن روایت بعد از جمله‌ <span class="aya" rel="5_106" data-words="29-32">تحبسونهما من بعد الصلاة</span> دارد که مراد از این نماز، نماز عصر است و ظاهرا کلمه:  <em rel="fa_5_107_14-14" data-sentence="288:108">اولین</em> که در کلام امام است به صیغه تثنیه است، و مراد از اولین که در تفسیر <em rel="fa_5_107_14-14" data-sentence="415:25">اولیان</em>  است همان دو شاهد اولند.</span> و <span class="phrase">ظاهر معنی آیه به این نحوی که امام (ع) قرائت فرموده یعنی کلمه <em rel="fa_5_107_12-12" data-sentence="61:174">استحق</em> را مبنی بر فاعل خوانده و همین قرائت به علی (ع) هم نسبت داده شده، و ما نیز در بیان سابق آن را تایید نمودیم و گفتیم این معنی واضح‌ترین معانی است که در آیه احتمال داده شده است.</span> </p> <p>در در المنثور است که ترمذی (وی روایت را ضعیف دانسته) و ابن جریر و ابن ابی حاتم و نحاس از باذان مولای ام هانی از ابن عباس از تمیم داری نقل می‌کند که در تفسیر آیه  <span class="aya" rel="5_106" data-words="1-10">یا أیها الذین آمنوا شهادة بینکم إذا حضر أحدکم الموت</span> در شان نزول این آیه گفت: غیر از من و عدی بن بدا کسی دیگر دخالت نداشت، آن گاه راوی جریان را چنین نقل می‌کند که تمیم قبل از اسلام نصرانی بود، و در بین شام و مدینه برای تجارت رفت و آمد داشت، در یکی از سفرها مردی از آزاد شده‌های قبیله بنی سهم که نامش بدیل بن ابی مریم بود به اتفاق آن دو به شام آمده بود و جامی از نقره که عمده سرمایه‌اش بود همراه داشت، و می‌خواست‌ تا به در بار سلطنتی شام ببرد، اتفاقا در راه مریض شد، به همراهان خود وصیت کرد که اموالش را به ورثه‌اش برسانند، تمیم می‌گوید ما بدین حال بودیم که بدیل مرد، جام نقره‌ای که داشت برداشته و به مبلغ هزار درهم فروخته و پولش را بین خود تقسیم کردیم. </p> <p>در مراجعت ما بقی اموالش را به ورثه‌اش رساندیم، وقتی اثاث او را باز کردند جام را     <code class="page" rel="6,311"/> نیافتند، پرسیدند جام چه شد؟ گفتیم غیر از این اموال چیز دیگری نداشت. </p> <p>تمیم می‌گوید، این بود تا من بعد از آنکه رسول اللَّه (ص) به مدینه تشریف آورد مسلمان شدم، و از این گناه خود منفعل بودم ناچار ورثه متوفی را دیده و داستان جام و اسلام خود را شرح داده و مبلغ پانصد درهمی که سهم من از پول جام بود به آنها دادم، و گفتم که همین مقدار هم نزد همسفر من فلانی است، ورثه رفتند و او را گرفته و نزد رسول اللَّه  (ص) بردند، رسول اللَّه (ص) از آنها گواه خواست، دو نفر که حاضر شوند و شهادت دهند نیافتند، فرمود: پس ابن بدا را به چیزی که در دین خودش مقدس و عظیم است سوگند دهید، آنها نیز چنین کردند، ابن بدا بر برائت خود سوگند خورد، در این میان آیه مورد بحث: <span class="aya" rel="5_106" data-words="1-6">یا أیها الذین آمنوا شهادة بینکم</span> تا آنجا که می‌فرماید: <span class="aya" rel="5_108" data-words="10-14">أن ترد أیمان بعد أیمانهم</span> نازل شد، عمرو بن عاص چون چنین دید با یک نفر برخاسته و به نفع ورثه سوگند خوردند، رسول اللَّه (ص) به حکم سوگند پانصد درهم از ابن بدا گرفت و به ورثه داد.<span class="footnote" rel="1" title="تفسیر در المنثور ط دار المعرفه ج ۲ ص ۳۴۱">*</span> مؤلف: این روایت صرفنظر از ضعف سندش همانطوری که می‌بینید کاملا با آیه مطابقت ندارد، به خلاف روایت قمی. و اتفاقا از طرق عامه هم روایتی از ابن عباس و عکرمه قریب به مضمون روایت قمی وارد شده است. </p> <p>و نیز در در المنثور است که فاریابی و عبد بن حمید و ابو عبیده و ابن جریر و ابن منذر و ابو الشیخ از علی ابن ابی طالب (ع) نقل کرده‌اند که آن حضرت در آیه‌ <span class="aya" rel="5_107" data-words="10-14">من الذین استحق علیهم الأولیان</span> در کلمه استحق <em>تا</em> را به فتح قرائت فرموده‌اند<span class="footnote" rel="2" title="ما با این شهادت خود سود مادی را در نظر نداریم، اگر چه این سود حمایت از خویشاوند باشد، و شهادت خدای را کتمان نمی‌کنیم، چه اگر بکنیم در این صورت البته از گناهکاران خواهیم بود">*</span>. </p> <p>و <span class="phrase">نیز در آن کتاب است که ابن مردویه و حاکم (وی روایت را صحیح دانسته) از علی بن ابی طالب (ع) نقل کرده که فرمود: رسول اللَّه (ص) نیز <em rel="fa_5_107_12-12" data-sentence="128:124">استحق</em> را به فتح <em>تاء</em> قرائت فرموده‌اند<span class="footnote" rel="3" title="فروع کافی ط دار التعارف ج ۷ ص ۴ ح ۶">*</span>.</span> </p> <p>و نیز در آن کتاب است که ابن جریر از ابن عباس نقل کرده که گفت: این آیه نسخ شده<span class="footnote" rel="4" title="در المنثور ج ۲ ص ۳۴۳">*</span>. </p> <p>مؤلف: دلیلی بر آنچه در این روایت راجع به نسخ هست نداریم. </p> <p>در کافی از محمد بن اسماعیل از فضل بن شاذان و علی بن ابراهیم از پدرش از ابن       <code class="page" rel="6,312"/> ابی عمیر از هشام بن حکم از امام صادق (ع) نقل می‌کند که در باره جمله‌ <span class="aya" rel="5_106" data-words="17-20">أو آخران من غیرکم</span> فرمود: اگر شخص مسلمانی در شهری باشد که مسلمان در آنجا یافت نشود جایز است غیر مسلمان را بر وصیت شاهد بگیرد<span class="footnote" rel="1" title="فروع کافی ط دار التعارف ج ۷ ص ۴ ح ۳">*</span>. </p> <p>مؤلف: معنا و مفاد این روایت از آیه به خوبی استفاده می‌شود. </p> <p>و نیز در این کتاب به اسناد خود از یحیی بن محمد نقل می‌کند که گفت: از امام ابی عبد اللَّه (ع) از معنای آیه‌ <span class="aya" rel="5_106" data-words="1-20">یا أیها الذین آمنوا شهادة بینکم إذا حضر أحدکم الموت حین الوصیة اثنان ذوا عدل منکم أو آخران من غیرکم</span> پرسیدم، فرمود: مراد از <span class="aya" rel="5_106" data-words="14-16">ذوا عدل منکم</span> دو نفر مسلمان و مراد از <span class="aya" rel="5_106" data-words="18-20">آخران من غیرکم</span> اهل کتابند، و اگر از اهل کتاب کسی یافت نشد، از مجوس، برای اینکه سنت رسول اللَّه (ص) در باب جزیه در باره مجوس همان سنتی بود که در باره اهل کتاب معمول می‌داشت، و این حکم وقتی قابل اجرا است که مردی در سرزمین غربت بمیرد، و از مسلمانان کسی بر بالینش نباشد، ناگزیر از اهل کتاب دو نفر را شاهد می‌گیرد. و در صورت اتهام، حاکم شرع آنان را بعد از نماز عصر توقیف می‌کند تا به خدای تعالی سوگند بخورند که: <span class="aya" rel="5_106" data-words="37-54">لا نشتری به ثمنا و لو کان ذا قربی و لا نکتم شهادة الله إنا إذا لمن الآثمین</span><span class="footnote" rel="2" title="تفسیر برهان ص ۵۱۰ ج اول حدیث ۳ و معانی الاخبار طبع انتشارات اسلامی ص ۲۳۱ ح ۱">*</span> سپس فرمود: این وقتی است که ولی میت در باره شهادت شهود سوء ظن داشته باشد، پس اگر به دست آوردند که شهود به باطل شهادت داده و عناد ورزیده‌اند، در صورتی که دو شاهد دیگر حاضر شوند و بجای شهود نخستین شهادت دهند حاکم شهادت شهود نخستین را نقض و از اعتبار ساقط می‌کند، <span class="aya" rel="5_107" data-words="15-16">فیقسمان بالله</span> پس سوگند می‌خورند که شهادت ما به حق نزدیک‌تر از شهادت آن دو است و ما در شهادت خود تجاوز نکرده‌ایم، چه اگر تجاوز کرده باشیم هر آینه از ستمکاران خواهیم بود، اگر این دو شاهد چنین شهادتی دادند شهادت اول باطل و بر طبق شهادت دوم حکم می‌شود، زیرا خدای تعالی می‌فرماید: <span class="aya" rel="5_108" data-words="1-4">ذلک أدنی أن یأتوا...</span><span class="footnote" rel="3" title="تفسیر قمی ط نجف ج ۱ ص ۱۹۰">*</span>. </p> <p>مؤلف: این روایت همانطوری که می‌بینید موافق مطلبی است که ما قبلا در معنی آیه گفتیم، و در معنی آیه غیر از این روایت، روایات زیاد دیگری در کافی و تفسیر عیاشی از امام ابی عبد اللَّه و امام موسی بن جعفر (ع) روایت شده است. </p> <p>       <code class="page" rel="6,313"/> و در بعضی از روایات جمله‌ <span class="aya" rel="5_106" data-words="17-20">أو آخران من غیرکم</span> به کفار که اعم از اهل کتاب است تفسیر شده، مانند روایتی که کافی از ابی الصباح کنانی از ابی عبد اللَّه (ع) و عیاشی در تفسیر خود از ابی اسامه نقل کرده‌اند که گفت: از آن جناب از معنای‌ <span class="aya" rel="5_106" data-words="17-20">أو آخران من غیرکم</span> پرسیدم، فرمودند: مراد از آنها دو نفر کافرند، پرسیدم: <span class="aya" rel="5_106" data-words="14-16">ذوا عدل منکم</span> یعنی چه؟ فرمود: یعنی دو مسلمان<span class="footnote" rel="1" title="فروع کافی ج ۷ ص ۳ ح ۱ و تفسیر عیاشی ج ۱ ص ۳۴۸ ح ۲۱۶">*</span>. </p> <p>این دو روایت گر چه از نظر اینکه متوافق و هر دو ایجابی هستند و بحسب صناعت علمی نمی‌توان بین آن دو معامله اطلاق و تقیید کرد و گفت که مراد از کفار در این روایات همان اهل کتاب در آن روایت است، لیکن سیاق روایت اول صلاحیت تفسیر اطلاق دوم را دارد و می‌تواند آن را تقیید کند. </p> <p>و در تفسیر برهان است که صدوق به اسنادی که ابی زید عیاش بن یزید بن حسن دارد از پدرش یزید بن حسن نقل می‌کند که گفت: موسی بن جعفر (ع) مرا حدیث کرد و فرمود که پدرم جعفر بن محمد (ع) در باره قول خدای عز و جل: <span class="aya" rel="5_109" data-words="1-12">یوم یجمع الله الرسل فیقول ما ذا أجبتم قالوا لا علم لنا</span> فرمود: می‌گویند ما علمی به ما سوای تو نداریم، موسی بن جعفر فرمود: امام صادق اضافه کرد: که قرآن تمامش تقریع و باطنش تقریب است. صاحب برهان می‌گوید: صدوق فرموده: مراد از این جمله این است که قرآن غیر از آیات توبیخ و وعید آیات رحمت و غفران هم دارد<span class="footnote" rel="2" title="و به چیزی از علم او احاطه نمی‌یابد مگر به مقداری که او بخواهد، آری کرسی او آسمان و زمین را فرا گرفته سوره بقره آیه ۲۵۵">*</span>. </p> <h3> <span class="title" rel="5_109 5_106 5_107 5_108">معنای این روایت که قرآن تمامیش تقریع و باطنش تقریب است</span> </h3> <p> مؤلف: این معنایی که صاحب برهان در باره جمله: قرآن تمامش تقریع و باطنش تقریب است، از صدوق نقل کرده نه با صدر روایت منطبق است و نه با سیاق خود جمله. اما با صدر روایت منطبق نیست، برای اینکه معنای گفتار رسولان که گفتند: <span class="aya" rel="5_109" data-words="10-12">لا علم لنا</span> این باشد که ما علمی به ما سوای تو نداریم، معنایی است که هیچ ربطی به این جهت که قرآن مشتمل بر آیات وعد و وعید است ندارد. اما اینکه گفتیم با سیاق خود جمله هم منطبق نیست، برای اینکه ظاهر جمله: قرآن تمامیش تقریع و باطنش تقریب است، این است که قرآن تمامیش هم تقریع و هم تقریب است، و تنها فرق آن دو از نظر ظاهر و باطن قرآن است، یعنی تمام قرآن باطنش تقریب است و باز تمامی آن ظاهرش تقریع است، نه اینکه بعضی از آیات آن تقریب و بعضی دیگر تقریع باشد. و ما اگر در این جمله و در صدر کلام امام (ع) تاملی بکنیم خواهیم     <code class="page" rel="6,314"/> دید که مراد آن حضرت از تقریع به قرینه مقابله‌اش با تقریب معنایی است که لازمه آن مقابله با تقریب است و معلوم است که مقابل تقریب تبعید است. </p> <h3> <span class="title" rel="5_109">توضیح این روایت که مراد از <span class="aya" rel="5_109" data-words="10-12">لا علم لنا</span> اینست که ما علمی به ما سوای تو نداریم</span> </h3> <p> توضیح اینکه قرآن تمامیش معارف و حقایق است، لیکن ظاهرش حقایق را از هم دور و اجزای معارف را از یکدیگر جدا می‌کند، و باطنش همه را به هم نزدیک و مربوط و مستحکم می‌سازد، بنا بر این ما حصل معنای روایت این می‌شود که قرآن به حسب ظاهر طوری است که انسان خیال می‌کند مجموعه‌ایست از حقایق مختلفه‌ای از معارف که هیچ گونه ربطی بین آنها نیست، و لیکن در باطن با همه کثرت و بینونت و جدایی که از هم دارند کمال نزدیکی و اتصال را نسبت به هم دارند، به طوری که گویی یک روح در جمیع اجزای آن جریان دارد، و آن همان روح توحید است، خدای تعالی هم فرموده: <span class="aya" rel="11_1" data-words="2-10">کتاب أحکمت آیاته ثم فصلت من لدن حکیم خبیر</span><span class="footnote" rel="1" title="کتابی است که خدای حکیم و خبیر آیاتش را محکم و خلل ناپذیر کرده و سپس آنها را از یکدیگر جدا نموده است سوره هود آیه ۲">*</span>. </p> <p>با رعایت این معنایی که ما برای جملات آخر روایت کردیم به خوبی روشن می‌شود اینکه امام (ع) در این جملات، <span class="aya" rel="5_109" data-words="10-12">لا علم لنا</span> را تفسیر کرد به اینکه: ما علمی به ماسوای تو نداریم، تفسیری است که کاملا با صدر روایت انطباق دارد، برای اینکه انسان و یا هر صاحب علمی که فرض شود، به وسیله و وساطت کسی و یا چیزی علم به هم می‌رساند و می‌داند آنچه را که می‌داند، به این معنا که خدای سبحان معلوم بالذات و غیر خدا معلوم بوسیله خداست، به عبارت دیگر وقتی علم به چیزی تعلق گیرد اول به خدای سبحان به نحوی که لایق ساحت قدس و کبریایی اوست تعلق می‌گیرد، سپس از ناحیه قدس او عبور کرده و به آن چیز تعلق می‌گیرد برای اینکه علم هر چیزی نزد خداست، خدای متعال است که هر کسی را به هر قدر که بخواهد علم روزی می‌کند کما اینکه فرمود: <span class="aya" rel="2_255" data-words="36-49">و لا یحیطون بشیء من علمه إلا بما شاء وسع کرسیه السماوات و الأرض</span><span class="footnote" rel="2" title="تفسیر عیاشی ص ۳۴۹ ح ۲۲۰ و تفسیر البرهان ج ۱ ص ۵۱۰ و تفسیر البحار ج ۳ ص ۲۷۳">*</span>. </p> <p>روایتی هم که در سابق از عبد الاعلی مولای آل سام از امام صادق (ع) نقل کردیم و هم چنین روایات دیگری این معنا را افاده می‌کنند، پس معنای گفتار انبیا که بنا بر تفسیر امام (ع) که گفتند: ما علمی بماسوای تو نداریم بدرستی که تویی علام الغیوب، این است که ما را علمی به چیزی از ماسوای تو نیست و اگر علمی به چیزی از ماسوای     <code class="page" rel="6,315"/> تو بهم رسانیم از جهت علمی است که به تو داریم، برای اینکه همه علم ما از آن تو است، وقتی مطلب از این قرار باشد تو از ما به آن چیز داناتری، زیرا آن مقدار علمی که ما به چیزی داریم در حقیقت همان علم هم علم تو است که به مشیت خود پرتوی از آن را به ما روزی کرده‌ای. </p> <p>این جاست که معنایی دقیق‌تر و لطیف‌تری برای جمله: بدرستی تویی علام الغیوب، در ذهن تجلی می‌کند و آن این است که هر آفریده‌ای از آفریده‌ها از آنجایی که هستیش جدای از هستی غیر خودش هست از این نظر از غیر خود غایب و نهان است، برای اینکه وجود آن محدود و مقدر است، و جز به آنچه که خدا بخواهد علم و احاطه نمی‌یابد، تنها خدای سبحان است که محیط به هر چیز و عالم به هر غیبی است، و هیچ چیزی به چیز دیگر علم به هم نمی‌رساند مگر از ناحیه خدای تعالی. </p> <p>بنا بر این اگر ما امور را برای خود به دو قسم غیب و شهود تقسیم می‌کنیم، و می‌گوییم بعضی از امور برای ما مشهود و بعضی غایب است، در حقیقت تقسیم به غیبی است که خدا ما را به آن آگاه ساخته و غیبی که ما را از آگهی بر آن محروم نموده، و چه بسا ظاهر آیه‌ <span class="aya" rel="72_26-27" data-words="1-12">عالم الغیب فلا یظهر علی غیبه أحدا، إلا من ارتضی من رسول</span><span class="footnote" rel="1" title="خدا عالم به غیب است و کسی را به غیب خود راه نمی‌دهد مگر رسولانی را که برگزیده باشد">*</span> از نظر نکته‌ای که در اضافه غیب به ضمیر است این معنای دقیق را تایید کند، و این بستگی دارد به اینکه خواننده محترم در این باره نیکو تامل نماید. </p> <p>و در تفسیر عیاشی از حضرت ابی جعفر (ع) روایت شده که در تفسیر آیه <span class="aya" rel="5_109" data-words="1-4">یوم یجمع الله الرسل...</span> فرموده است: خدای تعالی از انبیا می‌پرسد چه جوابی از امت خود در باره اوصیایی که جانشین خود بر آنان قرار دادید شنیدید؟ انبیا در پاسخ این سؤال می‌گویند: نمی‌دانیم بعد از ما چه کردند<span class="footnote" rel="2" title="در المنثور ج ۲ ص ۳۴۴">*</span>. </p> <p>مؤلف: این روایت را قمی نیز در تفسیر خود از محمد بن مسلم از آن جناب نقل نموده<span class="footnote" rel="3" title="در المنثور ج ۲ ص ۳۴۴">*</span>. </p> <p>و در کافی هم از یزید از ابی عبد اللَّه (ع) نظیر آن روایت شده<span class="footnote" rel="4" title="فروع کافی ج ۸ ص ۳۳۸ ح ۵۳۵">*</span> و ذکر مساله وصایت در این روایات یا از این باب است که وصایت انبیا نیز مانند سایر شرایع و بلکه اهم شرایع ایشان است، و یا از باب تاویل و اشاره به باطن آیه است. </p>   <p>سوره جن آیه 27.        <code class="page" rel="6,316"/> </p>
