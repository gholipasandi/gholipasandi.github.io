<h3 class="ayas">سوره البقرة آیه‌های ۲۵۸ تا ۲۶۰</h3><code class="section" rel="2_258-260"/><h3>ترجمه آیات</h3> <p> <span class="trans" rel="2_258">مگر نشنیدی سرگذشت آن کسی را که خدا به او سلطنت داده بود و غرور سلطنت کارش را به جایی رساند که با ابراهیم در مورد پروردگارش بگومگو کرد، ابراهیم گفت: خدای من آن کسی است که زنده می‌کند و می‌میراند، او گفت: من زنده می‌کنم و می‌میرانم، ابراهیم گفت: خدای یکتا، خورشید را از مشرق بیرون می‌آورد تو آن را از مغرب بیاور در اینجا بود که کافر مبهوت شد. و خداوند گروه ستمکاران را هدایت نمی‌کند.  «۲۵۸» </span><span class="trans" rel="2_259">یا مثل آن مردی که بر دهکده‌ای گذر کرد که با وجود بناهایی که داشت از سکنه خالی بود، از خود پرسید خدا چگونه مردم این دهکده را زنده می‌کند پس خدا او را صد سال بمیرانید، آن گاه زنده‌اش کرد و پرسید چه مدتی مکث کردی؟ گفت: یک روز و یا قسمتی از یک روز خداوند فرمود:  نه بلکه صد سال مکث کردی، به خوردنی و نوشیدنی خویش بنگر که طعمش در این صد سال دگرگون نشده و به دراز گوش خویش بنگر،  ما از این کارها منظورها داریم یکی این است که تو را آیتی و عبرتی برای مردم قرار دهیم استخوانها را بنگر که چگونه آنان را برمی‌انگیزانیم و سپس آنها را با گوشت می‌پوشانیم همین که بر او روشن شد که صد سال است مرده و اینک دوباره زنده شده گفت: می‌دانم که خدا به همه چیز توانا است.  «۲۵۹» </span><span class="trans" rel="2_260">و بیاد آور آن زمان را که ابراهیم گفت: پروردگارا نشانم بده که چگونه مردگان را زنده می‌کنی؟ فرمود مگر ایمان نداری؟ عرض کرد، چرا!ولی می‌خواهم قلبم آرامش یابد، فرمود: پس چهار مرغ بگیر و قطعه قطعه کن و هر قسمتی از آن را بر سر کوهی بگذار آن گاه یک یک آنها را صدا بزن، خواهی دید که با شتاب نزد تو می‌آیند و بدان که خدا مقتدری شکست ناپذیر و محکم کار است «۲۶۰» </span></p>     <h3>بیان آیات</h3> <p> این آیات در بر دارنده معنای توحید است و بهمین جهت بی‌ارتباط با آیات قبل نیست و احتمال دارد با همان آیات یک جا نازل شده باشد. </p> <p> <span class="aya" rel="2_258" data-words="1-9">أ لم تر إلی الذی حاج إبراهیم فی ربه</span>. </p> <p><span class="phrase">کلمه <em>محاجه</em> که مصدر فعل ماضی <em rel="fa_2_258_5-5" data-sentence="37:477">حاج</em> است به معنای ارائه حجت و دلیل در مقابل حجت خصم و طرف مقابل، و اثبات مدعای خود یا ابطال حجت خصم است، و کلمه  <em>حجت</em> در اصل به معنای قصد بوده و بعدا در اثر کثرت و غلبه استعمال، در به کرسی<code class="page" rel="2,533"/> نشاندن مقصد و مدعا ، به کار رفت و کلمه <em rel="fa_2_258_7-8" data-sentence="361:192">فی ربه</em> متعلق است به فعل <em rel="fa_2_258_5-5" data-sentence="437:162">حاج</em> و ضمیر آن هم به ابراهیم بر می‌گردد چون جمله بعدی که می‌فرماید: <span class="aya" rel="2_258" data-words="17-21">ربی الذی یحیی و یمیت</span> بیانگر همین معنا است.</span> </p> <p>و این کسی که با ابراهیم در خصوص پروردگار ابراهیم بحث و محاجه می‌کرده پادشاه معاصر او یعنی نمرود بود و بنا به گفته تاریخ و روایات یکی از سلاطین بابل قدیم بوده است. </p> <p>با دقت در سیاق آیه و در مضمون آن و مقایسه‌اش با آنچه امروز و همه روزه در میان بشر جریان دارد، معنای آیه به دست می‌آید که محاجه و بگومگویی که در این آیه، خدای تعالی از ابراهیم ع و پادشاه زمانش نقل کرده بر چه چیز بوده است. </p> <h3> <span class="title" rel="2_258 2_259 2_260">منشأ اعتقاد به رب النوع‌ها و پرستش بت‌ها</span> </h3> <p> توضیح اینکه: انسان همواره و بر حسب فطرت در برابر کسی که بر او بزرگی می‌کند و در او اثر می‌گذارد خاضع و تسلیم است، و این چیزی نیست که دانشمندی جامعه‌شناس که در اطوار و احوال امت‌های گذشته‌و طوائف مختلف بشر امروز بحث می‌کند، در آن تردید کند، ما این معنا را در مباحث گذشته کاملا روشن کردیم. </p> <p>از سوی دیگر همین انسان به فطرت خود برای عالم صانعی اثبات می‌کند، صانعی که بر حسب تکوین و تدبیر در عالم اثر می‌گذارد، و دخل و تصرف می‌کند، این نیز بیانش گذشت، و این امری است که حالات مختلف بشر در حکم کردن در آن اختلاف پیدا نمی‌کند، انسان چه متدین به دین توحید که انبیا به آن دعوت می‌کردند باشد و چه نباشد، و یا معتقد به تعدد خدایان باشد هم چنان که وثنی‌ها معتقدند و یا اصلا و بکلی منکر صانع باشد  هم چنان که دهری‌ها و مادیین معتقدند، بالآخره فطرت خودش را نمی‌تواند منکر شود، مگر اینکه به فرض محال روزی فرا رسد که انسان انسان نباشد، بله این معنا امکان دارد که فطرت بشر مورد غفلت قرار گیرد، یعنی بشر در اثر عوارضی از فطریات خود غافل بماند. </p> <p>لیکن انسانهای ساده اولیه از آنجا که هر چیزی را با وضع خود مقایسه می‌کردند، و از سوی دیگر افعال مختلف خود را می‌دیدند که مستند به قوا و اعضای مختلفشان است، و نیز می‌دیدند که افعال مختلف اجتماعی هم مستند به اشخاص مختلف در اجتماع است، و همچنین حوادث مختلف، مستند به علتهای مختلف نزدیک به هر حادثه است، هر چند که علت العلل و سرنخ همه آن حوادث نزد صانعی است که مجموع عالم وجود، مستند به او است، ناگزیر برای انواع مختلف حوادث، اربابی مختلف قائل شدند که همانند خداوند، خدایی می‌کنند. </p> <p>و در معرفی این خدایان یک وقت آنها را به نام ارباب انواع، اثبات و معرفی می‌کنند، <code class="page" rel="2,534"/> از قبیل رب زمین، رب دریاها، رب آتش، رب هوا، بادها و امثال اینها، و بار دیگر آنها را به نام کواکب و مخصوصا ستارگان سیار معرفی می‌نمودند و طبق اختلافاتی که در آنها تشخیص می‌دادند آثار مختلفی در عالم عناصر و موالید برای آنها قائل می‌شدند هم چنان که از صابئین این معنا نقل شده است آن گاه مجسمه‌ها و صورت‌هایی برای آن ارباب رب زمین، رب دریا و... می‌ساختند و آن صورتها و مجسمه‌ها را می‌پرستیدند که وسیله شفاعتشان نزد صاحب صنم رب زمین، رب دریا و... شود و سرانجام خدای زمین، خدای دریا، خدای باد و... </p> <p>آنان را نزد خداوند بزرگ و منزه شفاعت نمایند، تا به این وسیله به سعادت دنیوی و اخروی نائل شوند. </p> <p>و به همین جهت است که می‌بینیم بت‌ها بر حسب اختلاف امت‌ها و مردم هر دورانی مختلف شده است، چون آرای آنها در تشخیص انواع مختلف بوده، و هر قومی شکل بت‌ها را طوری ساخته که مطابق شکلی باشد که در مخیله و ذهن خود از ارباب آن بت‌ها داشته است، و چه بسا که در این مجسمه‌سازی‌ها غیر از آن صورتهای خیالی، هوا و هوسها و امیال شخصی هم دخالت داشته، و چه بسا که رفته رفته رب النوع و حتی رب الارباب که همان خدای سبحان باشد به کلی فراموش می‌شده، و یک سره دست به دامن خود بت‌ها می‌شدند، و آرایشگری‌هایی که به وسیله خیال و حس در بت‌ها می‌شده، غیر بت را فراموش نموده همه به یاد بت می‌بودند و این باعث می‌شد که جانب بت بر جانب خدای سبحان غلبه کند. </p> <p>همه اینها از این جهت بود که خیال میکردند ارباب این بت‌ها یعنی آنهایی که تدبیر زمین و دریا و آتش و امثال آن به ایشان واگذار شده تاثیری در شؤون زندگی آنان دارد، بطوری که اراده آن ارباب بر اراده خود این افراد غلبه داشته و تدابیر آنها بر تدبیر خود ایشان مسلط است. </p> <h3> <span class="title" rel="2_258 2_259 2_260">ادعای ربوبیت سلاطین و حاکمان خود کامه با سوء استفاده از اعتقادات باطل عوام</span> </h3> <p> و چه بسا می‌شده است که بعضی از سلاطین خودکامه و دیکتاتور، از این اعتقادات عوام سوء استفاده کرده، و اوامر مستبدانه خود را از این راه به خورد مردم می‌دادند، و در شؤون مختلف زندگی مردم، تصرفاتی نموده و رفته رفته به طمع به دست آوردن مقام الوهیت می‌افتادند  و لا بد پیش خود فکر می‌کردند وقتی مردم سنگ و چوب را خدا بدانند، ما که کمتر از سنگ نیستیم هم چنان که تاریخ این معنا را از فرعون و نمرود و غیره نقل کرده، در نتیجه با اینکه خودشان مانند دیگران بت می‌پرستیدند، در عین حال خود را در سلک ارباب جا می‌زدند. </p> <p>این جریان هر چند در ابتدای امر، چنین سیری داشت، لیکن از آنجایی که مردم اوامر ملوکانه آنان را نافذتر از دخالت ارباب می‌دیدند، اگر دخالت ارباب در زندگیشان خیالی بود، دخالت اوامر ملوکانه برایشان محسوس بود، لذا محسوس بودن نفوذ باعث می‌شد که این<code class="page" rel="2,535"/> خدایان بشری از خدایان خیالی، خداتر باشند، و مردم آنان را بیشتر بپرستند، در سابق هم به این معنا اشاره کردیم. </p> <p>قرآن کریم هم در آیه: <span class="aya" rel="79_24" data-words="2-4">أنا ربکم الأعلی</span><span class="footnote" rel="1" title="سوره نازعات آیه ۲۴">*</span> از قول فرعون حکایت می‌کند که گفت: من خدای بزرگتر شما هستم ملاحظه می‌کنید که فرعون خود را رب بزرگتر دانسته، با اینکه خود بت می‌پرستیده، هم چنان که قرآن از قوم او حکایت کرده که گفتند <span class="aya" rel="7_127" data-words="16-18">یذرک و آلهتک</span><span class="footnote" rel="2" title="سوره اعراف آیه ۱۲۶">*</span> یعنی آیا به موسی اجازه می‌دهی که خدایی تو و خدایی خدایانت را هیچ کند؟. </p> <p>و همچنین این ادعا از نمرود حکایت شده، آنجا که به حکایت قرآن گفته است: <span class="aya" rel="2_258" data-words="23-26">أنا أحیی و أمیت</span><span class="footnote" rel="3" title="من زنده می‌کنم و می‌میرانم">*</span> زیرا از این سخن به خوبی استفاده چنین ادعایی می‌شود و به زودی بیان آن خواهد آمد. </p> <h3> <span class="title" rel="2_258 2_259 2_260">محاجه و مشاجره ابراهیم علیه السلام با نمرود، پادشاه زمان که مدعی الوهیت بوده</span> </h3> <p> با این بیان معنای محاجه و مشاجره‌ای که بین ابراهیم ع و نمرود واقع شده، کاملا روشن می‌شود چون نمرود برای خدای سبحان قائل به الوهیت بوده، و گرنه وقتی ابراهیم ع به او گفت: خدا آفتاب را از مشرق می‌آورد تو آن را از مغرب بیاور نمرود می‌توانست مبهوت نشده و حرف ابراهیم را قبول نکند و بگوید آفتاب را من از مشرق می‌آورم، نه آن خدایی که تو به آن معتقدی و یا بگوید اصلا این کار کار خدای تو نیست بلکه کار خدایانی دیگر است، چون نمرود قائل به خدایانی دیگر غیر خدای سبحان نیز بود. </p> <p>و همچنین قوم نمرود همین اعتقاد را داشتند، هم چنان که همه داستان‌های ابراهیم ع که در قرآن آمده بر این معنا دلالت دارد، مانند داستان کوکب و ماده و خورشید، و گفتگویی که آن جناب با پدرش درباره بت‌ها داشت، و خطابی که به قوم خود کرد، و داستان شکستن بت‌ها، و سالم گذاشتن بت بزرگ و سایر داستان‌ها. پس معلوم می‌شود نمرود هم مانند قومش برای خدا الوهیت قائل بود، چیزی که هست قائل به خدایانی دیگر نیز بود، لیکن با این حال خود را هم <em>اله</em> می‌دانست، و بلکه خود را از بالاترین <em>خدایان</em> می‌پنداشت، و به همین جهت بود که در پاسخ ابراهیم ع و احتجاجش، بر ربوبیت خود احتجاج کرد، و در باره سایر خدایان چیزی نگفت. پس معلوم می‌شود خود را بالاتر از همه آنها می‌دانست. </p> <p>از اینجا این نتیجه به دست می‌آید که محاجه و بگومگویی که بین نمرود و ابراهیم ع واقع شده این بوده که ابراهیم ع فرموده بوده: که رب من تنها اللَّه است       <code class="page" rel="2,536"/> و لا غیر. </p> <p>و نمرود در پاسخ گفته بود که: خیر، من نیز معبود تو هستم، معبود تو و همه مردم، و به همین جهت موقعی که ابراهیم ع علیه ادعای او چنین استدلال کرد که: <span class="aya" rel="2_258" data-words="17-21">ربی الذی یحیی و یمیت</span>، پروردگار من کسی است که زنده می‌کند و می‌میراند ، او در جواب ابراهیم ع گفت: من زنده می‌کنم و می‌میرانم ، و خلاصه برای خود همان وصفی را ادعا کرده و قائل شده که ابراهیم ع آن را وصف پروردگار خود می‌دانست، تا آن جناب را مجبور کند به اینکه باید در برابرش خاضع شود و به عبادتش بپردازد. </p> <p>آری باید تنها او را بپرستند نه خدا را و نه هیچ آلهه‌ای دیگر را، و به همین جهت می‌بینیم در پاسخ آن جناب نگفت: و أنا احیی و امیت  من نیز زنده می‌کنم و می‌میرانم، و با نیاوردن واو عطف فهماند که اصلا زنده کننده و میراننده منم، نه اینکه خدا هم با من شرکت داشته باشد و نیز نگفت: آلهه نیز زنده می‌کنند و می‌میرانند، چون خود را بزرگترین آلهه می‌دانست. </p> <p>وقتی کلام به اینجا رسید و نمرود نتوانست با سخن منطقی و به حق معارضه کند دست به نیرنگ زد، خواست تا با مغالطه، امر را بر حاضران مجلس مشتبه سازد، و لذا گفت: من زنده می‌کنم و می‌میرانم با اینکه منظور ابراهیم ع از جمله‌ <span class="aya" rel="2_258" data-words="17-21">ربی الذی یحیی و یمیت</span> حیات و موتی بود که در این موجودات جاندار و با اراده و شعور می‌بینیم. </p> <p>این حیاتی است که حقیقتش برای بشر معلوم نیست، و این حیات است که کسی جز پدید آورنده جانداران و کسی که خودش واجد آن است قادر بر ایجاد آن نیست، و چنین حیاتی را نه می‌شود مستند به طبیعت جامد و بی‌جان دانست، و نه به هیچ موجودی از موجودات جاندار، چون جان جانداران همان وجود آنها است، و مرگشان هم عدمشان است و هیچ موجودی نه می‌تواند خود را ایجاد کند، و نه می‌تواند معدوم سازد. </p> <p>و اگر نمرود کلام آن جناب را به همین معنا می‌گرفت دیگر نمی‌توانست پاسخی بدهد، و لیکن مغالطه کرد و حیات و موت را به معنای مجازی آن گرفت، و یا به معنایی اعم از معنای حقیقی و مجازی، چون کلمه <em>احیاء</em> همانطور که بر زنده کردن موجودی بی جان چون جنین در رحم و نفخه روح در او اطلاق می‌شود همچنین بر نجات دادن انسانی از ورطه مرگ نیز اطلاق می‌گردد. </p> <p>و <span class="phrase">همچنین کلمه <em rel="fa_2_259_18-18" data-sentence="12:314">اماتة</em> همانطور که بر میراندن-که کار خدا است-اطلاق می‌شود، همچنین بر کشتن با آلت قتاله نیز اطلاق می‌گردد، و لذا نمرود دستور داد دو نفر زندانی را<code class="page" rel="2,537"/> آوردند، یکی را امر کرد تا کشتند و دیگری را زنده نگه داشت و سپس گفت: من زنده می‌کنم و می‌میرانم، و به این وسیله امر را بر حاضرین مشتبه کرد.</span> </p> <p>آنها هم تصدیقش کردند، و ابراهیم نتوانست به آنها بفهماند که این مغالطه است، و منظور او از احیا و اماته این معنای مجازی نبود و حجت نمرود نمی‌تواند معارض با حجت وی باشد، و اگر می‌توانست وجه این مغالطه را بیان کند قطعا می‌کرد، و این نتوانستن لا بد از این جهت بوده که آن جناب حال نمرود را در مغالطه‌کاریش و حال حضار را در تصدیق کورکورانه آنها از وی را دیده و فهمیده بود که اگر بخواهد وجه مغالطه را بیان کند احدی از حضار تصدیقش نمی‌کند، به همین جهت از این حجت خود صرفنظر نموده و به حجت دیگر دست زد، حجتی که خصم نتواند با آن معارضه کند، و آن حجت این بود که فرمود: <span class="aya" rel="2_258" data-words="29-38">فإن الله یأتی بالشمس من المشرق فأت بها من المغرب</span> و وجه این حجت این است که هر چند خورشید در نظر نمرود و نمرودیان و یا حد اقل نزد بعضی از آنان یکی از خدایان است چنان که گفتگوی ابراهیم ع با کواکب و ماه نیز ظهور در این معنا دارد. </p> <p>لیکن در عین حال خود آنان قبول دارند که خورشید و طلوع و غروب آن مستند به خدا است، که در نظر آنان رب الارباب است، و معلوم است که هر فاعل مختار و با اراده وقتی عملی را با اراده خود اختیار می‌کند خلاف آن را هم می‌تواند انجام دهد، برای اینکه انجام دادن آن عمل و ترک آن دائر مدار اراده است. </p> <p>کوتاه سخن اینکه وقتی ابراهیم ع این پیشنهاد را کرد، نمرود مبهوت شد و دیگر نتوانست پاسخی بدهد، چون نمی‌توانست بگوید: مساله طلوع و غروب خورشید که امری است مستمر و یک نواخت، مساله‌ای است تصادفی، و در اختیار کسی نیست، تا تغییرش هم به دست کسی باشد، و نیز نمی‌توانست بگوید این عمل مستند به خود خورشید است، نه به خدای تعالی، چون خودش خلاف این را ملتزم بود، و باز نمی‌توانست بگوید این خود من هستم که خورشید را از مشرق می‌آورم و به مغرب می‌برم، چون اگر این ادعا را می‌کرد فورا از او می‌خواستند که برای یک بار هم که شده قضیه را به عکس کند، و لذا خدای تعالی سنگ به دهان او گذاشت و لالش کرد. آری خدا مردم ستمگر را هدایت نمی‌کند. </p> <p> <span class="aya" rel="2_258" data-words="10-13">أن آتاه الله الملک</span> از ظاهر سیاق بر می‌آید که این جمله از قبیل این است که کسی بگوید: فلانی به من بدی کرد، چون من به او خوبی کرده بودم و منظور از این سخن اینست که احسان من اقتضاء می‌کرد او هم به من احسان کند، و لیکن احسان را به بدی مبدل کرد، در نتیجه به من بدی<code class="page" rel="2,538"/> کرد، و به همین جهت است که روایت شده اتق شر من احسنت الیه <em>، </em> بپرهیز از شر کسی که به او احسان کرده‌ای . </p> <p>شاعر هم گفته: <span class="poem">جزی بنوه أبا الغیلان عن کبر / و حسن فعل کما یجزی سنمار<span class="footnote" rel="1" title="یعنی فرزندان ابا غیلان در مقابل نیکی‌هایی که پدر در حقشان کرد، همان پاداشی را به او دادند که نعمان بن امرء القیس به سنمار آن معمار زبردست داد، که چون نقل کرده‌اند بعد از آنکه سنمار قصر  &lt;em&gt;خورنق&lt;/em&gt; را در نواحی کوفه برای او ساخت، و از ساختنش فارغ شد، نعمان بن امرء القیس دستور داد تا او را از بالای همان قصر به زیر افکنده و کشتند، تا زنده نماند و مثل آن قصر زیبا را برای احدی نسازد و در نتیجه در دنیا تنها وی صاحب چنان قصری باشد">*</span> </span> پس جمله‌ <span class="aya" rel="2_258" data-words="10-13">أن آتاه الله الملک</span> حرف لازم در تقدیر دارد که محاجه و بگومگوی نمرود را تعلیل می‌کند. </p> <p>پس این جمله از باب به کار بردن چیزی در جای ضد آن است، تا شکوه و گله‌مندی را بهتر برساند، و می‌فرماید نمرود با فرستاده خدا در باره خدا محاجه و بگومگو کرد، و خدا را منکر شد، برای اینکه خدا به او احسان کرده بود، و ملک و دولتش داده بود در حالی که اگر خدا به او چنین احسانی نکرده بود، جا داشت نمرود احتجاج کند، و خدا هم بفرماید: نمرود در باب خدایی خدا، با رسول وی احتجاج کرد، چون خدا به او احسانی نکرده بود در حالی که خدا در باره نمرود به جز احسان هیچ کاری نکرده بود، پس جمله نامبرده، کفران نعمت نمرود را می‌رساند، و نظیر آیه‌ <span class="aya" rel="28_8" data-words="1-8">فالتقطه آل فرعون لیکون لهم عدوا و حزنا</span><span class="footnote" rel="2" title="سوره قصص آیه ۸">*</span> است، که می‌فرماید: فرعونیان صندوقچه را از آب گرفتند، و موسی را نجات دادند، تا دشمن و مایه دردسرشان باشد ، پس نکته آوردن مساله سلطنت، روشن شد. </p> <p>در اینجا نکته‌ای دیگر نیز هست و آن این است که با ذکر این احسان، سخافت و نادرستی اصل ادعای نمرود روشن می‌شود، چون ادعای خدایی نمرود به خاطر ملک و دولتی بود که خدا به او داده بود، و خودش آن را به دست نیاورده بود، و مالک آن نبود پس نمرود به وسیله نعمت پروردگارش پادشاه و دارای سطوت و سلطنت شد، و گرنه او خودش هیچ تفاوتی با مردم عادی نداشت، و کسی برای او امتیازی قائل نمی‌شد، و از نظر نعمت انگشت‌نما نمی‌گشت، و به همین جهت است که قرآن از ذکر نامش خودداری کرد، و از او تعبیر کرد به آن کس که در باره پروردگارش با ابراهیم محاجه و بگومگو کرد، تا بر حقارت شخص او و پستی و     <code class="page" rel="2,539"/> بی‌مقداریش اشاره کرده باشد. </p> <h3> <span class="title" rel="2_258 2_259 2_260">دفع یک توهم در باره جمله خدا به او نمرود ملک و دولت داد </span> </h3> <p> در اینجا سؤالی پیش می‌آید، و آن این است که مگر سلطنت جائرانه امثال نمرودهای روزگار، عطیه خدا است، که در آیه مورد بحث می‌فرماید: خدا به او ملک و دولت داد ؟. </p> <p>در پاسخ می‌گوئیم: هیچ منافاتی و محذوری پیش نمی‌آید، برای اینکه ملک که نوعی سلطنت گسترده بر یک امت است، مانند سایر انواع سلطنت‌ها و قدرت‌ها نعمتی است از خدا و فضلی است که خدا به هر کسی که بخواهد می‌دهد، و خدای تعالی در فطرت هر انسانی معرفت آن و رغبت در آن را قرار داده، حال اگر انسان این عطیه را در جای خودش به کار برد، نعمت و سعادت خواهد بود. </p> <p>هم چنان که در کلام مجیدش فرموده: <span class="aya" rel="28_77" data-words="1-7">و ابتغ فیما آتاک الله الدار الآخرة</span><span class="footnote" rel="1" title="تو در آنچه خداوند ارزانیت داشته، خانه آخرت را بجوی سوره قصص آیه ۷۷&quot;">*</span> و اگر در جایش به کار نبرد و در استعمال آن از راه راست منحرف گردید، همان نعمت در حق او نقمت و هلاکت می‌شود. </p> <p>هم چنان که باز فرموده: <span class="aya" rel="14_28" data-words="1-14">أ لم تر إلی الذین بدلوا نعمت الله کفرا و أحلوا قومهم دار البوار</span>.<span class="footnote" rel="2" title="مگر آن کسان را ندیدی که نعمت خدا را تبدیل به کفر کردند و در نتیجه قوم خود را به ورطه هلاکت افکندند سوره ابراهیم آیه ۲۸&quot;">*</span> در سابق هم گفتیم که هر چیزی نسبتی با خدا دارد، ولی نسبتی که لایق به ساحت قدس او باشد. یعنی جهت حسن هر چیز منسوب به خدا است، نه جهت قبح و بدیش پس ملک نمرود هم از آن جهت که می‌توانست وسیله تعالی جامعه باشد، از خدا است و از این جهت که خود او آن را وسیله ذلت و بدبختی جامعه قرار داد از خدا نیست. </p> <p>از اینجا فساد و بطلان گفتار بعضی از مفسرین روشن می‌شود که گفته‌اند ضمیر در آیه <span class="aya" rel="2_258" data-words="11-13">آتاه الله الملک</span> به ابراهیم بر می‌گردد، و مراد از ملک هم، ملک ابراهیم است، هم چنان که در جای دیگر در باره ملک ابراهیم فرموده: <span class="aya" rel="4_54" data-words="1-20">أم یحسدون الناس علی ما آتاهم الله من فضله، فقد آتینا آل إبراهیم الکتاب و الحکمة، و آتیناهم ملکا عظیما</span><span class="footnote" rel="3" title="یا به مردم بر سر آن نعمت‌هایی که خدا از فضل خود به آنها داد، حسد می‌ورزند و ما به هر کس هر چه لایق بود دادیم، ما آل ابراهیم را حکمت و ملک عظیم دادیم سوره نساء آیه ۵۳&quot;">*</span> و منظور از ملک در آیه، ملک نمرود نیست، برای اینکه ملک جور و کفر و معصیت را نمی‌توان به خدا نسبت داد. </p> <p>دلیل بطلان اینست که اولا:       <code class="page" rel="2,540"/> قرآن کریم همین گونه ملک‌ها و چیزهایی نظیر آن را در بسیاری از موارد به خود خدا نسبت داده، از آن جمله: از مؤمن آل فرعون حکایت می‌کند که گفت: <span class="aya" rel="40_29" data-words="1-8">یا قوم لکم الملک الیوم ظاهرین فی الأرض</span><span class="footnote" rel="1" title="ای قوم من امروز ملک جهان و غلبه زمین از آن شماست سوره مؤمن آیه ۲۹&quot;">*</span> و از خود فرعون حکایت کرده که گفت: <span class="aya" rel="43_51" data-words="7-13">یا قوم أ لیس لی ملک مصر</span><span class="footnote" rel="2" title="ای قوم من آیا ملک مصر از آن من نیست؟ سوره زخرف آیه ۵۱&quot;">*</span> و حکایت این دو خود امضایی است از طرف خدای تعالی، چون در جای دیگر همه ملکها را از آن خود دانسته و فرموده: <span class="aya" rel="64_1" data-words="10-11">له الملک</span><span class="footnote" rel="3" title="سوره تغابن آیه ۱">*</span> که به حکم این جمله ملک منحصر در خدا است، هیچ ملکی نیست مگر آنکه از ناحیه خدا است، و به حکم آیه: <span class="aya" rel="10_88" data-words="4-10">ربنا إنک آتیت فرعون و ملأه زینة</span><span class="footnote" rel="4" title="پروردگارا تو خودت زینت دنیا را به فرعون و قومش داده‌ای سوره یونس آیه ۸۸&quot;">*</span> و آیه: <span class="aya" rel="28_76" data-words="9-19">و آتیناه من الکنوز ما إن مفاتحه لتنوأ بالعصبة أولی القوة</span><span class="footnote" rel="5" title="ما به قارون از گنجینه‌ها آن قدر دادیم که حمل کلیدهای آن، مردان نیرومند را خسته می‌کرد">*</span> و آیه زیر که خطاب به پیامبر است‌ <span class="aya" rel="74_11-12" data-words="1-10">ذرنی و من خلقت وحیدا، و جعلت له مالا ممدودا</span><span class="footnote" rel="6" title="امر آن کس را که من او را آفریدم و هنگام آفرینش تنها بود و برای او مالی فراوان قرار دادم، به خودم واگذار و با اینکه همه وسائل را برایش فراهم کرده بودم باز طمع آن داشت که زیادتر به او بدهم">*</span> و همچنین به حکم آیاتی دیگر ملک نامشروع فرعون و قومش و گنج قارون و اموال ولید بن مغیره همه از خدای تعالی بوده است. </p> <p>و ثانیا این تفسیر با ظاهر آیه نمی‌سازد، برای اینکه ظاهر آیه اینست که نمرود با ابراهیم بر سر مساله توحید و ایمان نزاع و مجادله داشت، نه بر سر ملک و دولت، چون ملک و دولت ظاهری در دست نمرود بود، و او برای ابراهیم ملکی قائل نبود تا بر سر آن با وی مشاجره کند. </p> <p>و ثالثا هر چیزی با خدای سبحان نسبتی دارد، ملک هم از جمله همین اشیاء است، و نسبت دادن آن به خدای تعالی هیچ محذوری ندارد که تفصیلش گذشت. </p> <p> <span class="aya" rel="2_258" data-words="15-21">قال إبراهیم: ربی الذی یحیی و یمیت</span> <span class="phrase">مساله <em>حیات</em> و <em rel="fa_2_259_17-17" data-sentence="22:203">موت</em> هر چند در غیر جنس جانداران نیز هست، و نباتات هم برای خود زندگی دارند، و قرآن نیز به بیانی که در تفسیر آیة الکرسی گذشت آن را تصدیق کرده، لیکن مراد ابراهیم ع از مرگ و حیات خصوص حیات و موت حیوانی، و یا اعم</span>         </p> <p> سوره قصص آیه 76" </p> <p> سوره مدثر آیه 14" <code class="page" rel="2,541"/> از آن و شامل آن است، برای اینکه این دو کلمه وقتی مطلق و بدون توضیح استعمال می‌شود  منصرف به اینگونه مرگ و زندگی است، و اگر منصرف هم نباشد اطلاق شامل آن می‌شود، دلیل بر این معنا، کلام نمرود است که گفت: من نیز زنده می‌کنم و می‌میرانم ، چون آنچه که او برای خود ادعا کرد از قبیل زنده کردن گیاهان با زراعت، و نهال کاری نبود، و نیز مثل زنده کردن حیوانات از راه جوجه‌کشی و تولید نسل نبوده، برای اینکه اینگونه کارها اختصاص به نمرود نداشت، دیگران هم می‌توانستند حیوانات و گیاهانی را زنده کنند، واین خود مؤید روایاتی است که می‌گوید: نمرود دستور داد دو نفر از زندانیانش را حاضر کردند، یکی را بکشت و دیگری را رها کرد، و در این موقع گفت: من نیز زنده می‌کنم و می‌میرانم !. </p> <p>و اگر ابراهیم ع مساله احیا و میراندن را در استدلال خود مورد استفاده قرار داد، برای این بود که این دو چیز از طبیعت بی جان بر نمی‌آید، مخصوصا احیا و زنده کردن موجود جان‌دار که حیاتش مستلزم شعور و اراده است، چون شعور و اراده بطور قطع مادی نیستند، و همچنین مرگی که در مقابل چنین حیاتی است. </p> <h3> <span class="title" rel="2_258 2_259 2_260">توضیح احتجاجات ابراهیم ع و تناسب آنها با عوام فریبی‌های نمرود و انحطاط فکری مردم آن زمان</span> </h3> <p> و <span class="phrase">لیکن این حجت با همه روشنی و قاطعیتی که داشت، در حق آن مردم هیچ فائده‌ای نکرد، چون انحطاط فکری و خبط در تفکر و تعقلشان بیش از آن بوده که ابراهیم ع می‌پنداشت، بهمین جهت معنای حقیقی میراندن <em rel="fa_2_259_18-18" data-sentence="187:165">اماتة</em> و احیاء را از معنای مجازی اینها تمیز ندادند، و کشتن و رها کردن دو زندانی را میراندن و احیای حقیقی پنداشتند، و ادعای نمرود را  که من نیز احیاء و اماته دارم پذیرفتند.</span> </p> <p>با کمی دقت در سیاق این احتجاج، ممکن است حدس زد که انحطاط فکری مردم آن روز در باره معارف دینی و معنویات چقدر بوده، و این انحطاط در معنویات منافاتی با پیشرفت در تمدن ندارد. </p> <p>پس اگر آثار باستانی قوم بابل و مصر قدیم از تمدن آنان خبر می‌دهد، نباید پنداشت که در معارف معنوی نیز پیشرفتی داشته‌اند و تقدم و ترقی متمدنین عصر حاضر در امور مادی، و همچنین انحطاطشان در اخلاق و معارف دینی، بهترین دلیل بر سقوط این شبهه است. </p> <p>از اینجا روشن می‌شود که چرا ابراهیم ع در احتجاج خود و اثبات توحید به این مطلب که سراسر عالم احتیاج به صانعی دارد که آسمانها و زمین را پدید آورده باشد استدلال نکرد، با اینکه در آنجا که برای بصیرت و روشن کردن خودش در کودکی استدلال می‌کرد، چنین کرد، و بنا به حکایت قرآن با خود گفت: <span class="aya" rel="6_79" data-words="1-14">إنی وجهت وجهی للذی فطر السماوات و الأرض حنیفا و ما أنا من المشرکین</span><span class="footnote" rel="1" title="من بدون انحراف روی دل به سوی آن خدایی می‌دارم که آسمانها و زمین را بیافرید سوره انعام آیه ۷۹&quot;">*</span> علتش این بود که نمرودیان هر چند به سبب فطرت خود بطور اجمال اعتراف به این معنا داشتند، و لیکن به خاطر کوتاه فکری و ضعف بیش از حد، در تعقل، نمی‌توانستند آن را بطور تفصیل درک کنند، تا احتجاج آن جناب سودی به حالشان داشته باشد، و مقصدش را بفهمند، هم چنان که دیدیم از کلام ابراهیم ع که گفت: <span class="aya" rel="2_258" data-words="17-21">ربی الذی یحیی و یمیت</span> چیزی نفهمیدند. </p> <p> <span class="aya" rel="2_258" data-words="22-26">قال أنا أحیی و أمیت</span> یعنی نمرود گفت من هم چنین می‌کنم، و اگر ملاک ربوبیت این است پس من پروردگار تو هستم. </p> <p> <span class="aya" rel="2_258" data-words="27-41">قال إبراهیم فإن الله یأتی بالشمس من المشرق فأت بها من المغرب فبهت الذی کفر</span>. </p> <p>بعد از آن که ابراهیم ع از مؤثر بودن احتجاجش مایوس شد و به خاطر نادانی مردم و عوام‌فریبی‌های نمرود نتوانست به ایشان بفهماند که پروردگارش آن خدایی است که زنده می‌کند و می‌میراند، ناگزیر به توضیح مقصود خود از احیا و اماته نپرداخت، بلکه حجتی دیگر آورد، ولی این دفعه اساس حجت دوم خود را بر همان دعوایی که خصم در حجت اول داشت قرار داد. </p> <p>هم چنان که تفریع به <em>فاء</em> در جمله <span class="aya" rel="2_258" data-words="29-30">فإن الله</span>... بر آن دلالت دارد، و معنای کلام آن جناب چنین می‌شود: اگرمطلب چنین است که تو می‌گویی، و من مربوب تو، و تو رب منی و از شؤون رب تدبیر امور نظام تکوین و دخل و تصرف است، تو نیز باید داشته باشی، خدای سبحان در خورشید تصرف دارد، و آن را از مشرق به مغرب می‌برد، تو هم در آن تصرف کن و بر عکس از مغرب به مشرقش ببر، تا روشن شود تو هم ربی، هم چنان که خدا رب هر چیز است، و یا اصلا تو رب همه عالم و ما فوق همه اربابی ، اینجا بود که نمرود کافر، مبهوت شد. </p> <p>در اینجا یک سؤال کوچکی باقی می‌ماند و آن این است که چرا در حکایت گفتار ابراهیم ع با حرف <em>فاء</em> مطلب متفرع بر ما قبل شده است. </p> <p>جوابش این است که اگر این تفریع در کلام نمی‌آمد، ممکن بود کسانی توهم کنند که حجت اول به نفع نمرود تمام شده، و ادعای او را ثابت کرده، و باز به همین منظور گفت:  <em>فان اللَّه</em> ، و نگفت: <em>فان ربی</em> ، برای اینکه نمرود در حجت اول از کلمه <em>رب</em> سوء   <code class="page" rel="2,543"/> استفاده کرد، و آن را به خود تطبیق داد، لذا ابراهیم ع در حجت دوم، اسم جلاله  <em>اللَّه</em> را آورد، تا از تطبیق سابق مصون بماند، در سابق هم گفتیم که نمرود در برابر حجت دوم ابراهیم ع جز تسلیم چاره‌ای نیافت. </p> <p> <span class="aya" rel="2_258" data-words="42-47">و الله لا یهدی القوم الظالمین</span>. </p> <h3> <span class="title" rel="2_258 2_259 2_260">ستمکاری علت محرومیت از هدایت است</span> </h3> <p> از ظاهر سیاق کلام بر می‌آید که این جمله تعلیل است برای جمله‌ <span class="aya" rel="2_258" data-words="39-41">فبهت الذی کفر</span>، و خداوند متعال می‌خواهد بیان کند که علت مبهوت شدن، کفر او نبود، بلکه این بود که خدای سبحان او را هدایت نکرد. </p> <p>و به عبارتی دیگر معنایش این است که خدا او را هدایت نکرد، و این باعث شد که مبهوت شود، و اگر هدایتش کرده بود در احتجاج بر ابراهیم ع غالب می‌آمد این است آن چیزی که از سیاق بر می‌آید، نه اینکه خواسته باشد بفرماید چون خدا هدایتش نکرده بود از این جهت کافر شد، برای اینکه عنایت در مقام متوجه به محاجه ابراهیم ع است، نه به کفر نمرود، و این خود روشن است. </p> <p><span class="phrase">از اینجا بر می‌آید که در وصف <em rel="fa_2_258_46-46" data-sentence="29:1342">ظالمین</em> اشعاری است به علیت، و اینکه اگر خدا ستمکاران را هدایت نمی‌کند، به خاطر ستمکاریشان است، و این نکته، منحصر در مورد این آیه نیست، بلکه در سایر موارد از کلام خدای تعالی نیز بر می‌آید که ستمکاری هم، علت محرومیت از هدایت است، از آن جمله می‌فرماید: <span class="aya" rel="61_7" data-words="1-19">و من أظلم ممن افتری علی الله الکذب، و هو یدعی إلی الإسلام، و الله لا یهدی القوم الظالمین</span>.<span class="footnote" rel="1" title="چه کسی ستمکارتر از کسی است که به دروغ به خداوند افترا می‌بندد، با اینکه به اسلام دعوتش می‌کنند؟ و خداوند مردم ستمکار را هدایت نمی‌کند سوره صف آیه ۷&quot;">*</span> و نیز می‌فرماید: <span class="aya" rel="62_5" data-words="1-24">مثل الذین حملوا التوراة ثم لم یحملوها کمثل الحمار یحمل أسفارا، بئس مثل القوم الذین کذبوا بآیات الله و الله لا یهدی القوم الظالمین</span><span class="footnote" rel="2" title="مثل کسانی که عالم به تورات هستند، ولی به آن عمل نمی‌کنند مثل خری است که کتاب بارش کرده و صفت تکذیب‌گر آیات خدا بد صفتی است و خدا مردم ستمکار را هدایت نمی‌کند سوره جمعه آیه ۵&quot;">*</span> و ظلم نیز نظیر فسق است، که آن هم در آیه زیر علت محرومیت از هدایت معرفی شده است، می‌فرماید: <span class="aya" rel="61_5" data-words="17-27">فلما زاغوا أزاغ الله قلوبهم، و الله لا یهدی القوم الفاسقین</span><span class="footnote" rel="3" title="آن گاه که منحرف شدند خدا نیز دلهایشان را منحرف کرد و خدا مردم فاسق را هدایت نمی‌کند">*</span>.</span> </p>   <p> سوره صف آیه 5" <code class="page" rel="2,544"/> و سخن کوتاه اینکه ظلم که عبارت است از انحراف از حد وسط و عدول از آن عملی که باید کرد، به عملی که نباید کرد، خود علت محرومیت از هدایت به سوی هدف اصلی است و کار آدمی را به نومیدی و خسران آخرت می‌کشاند، و این یکی از معارف برجسته‌ای است که قرآن شریف آن را ذکر کرده، و در آیات بسیاری در باره‌اش تاکید هم فرموده است. </p> <h3>گفتاری در باره این که احسان وسیله هدایت، و ظلم باعث گمراهی است</h3> <h3> <span class="title" rel="2_258 2_259 2_260">با اینکه خداوند همه موجودات را بسوی کمال هدایت کرده چرا ظالم از این هدایت محروم است؟ </span> </h3> <p> این حقیقت که در چند سطر قبل ذکر شد که ظلم و فسق علت محرومیت است، حقیقتی است ثابت و قرآنی، حقیقتی است کلی و استثنا ناپذیر، که قرآن با تعبیرات مختلف آن را ذکر فرموده، و آن را زیربنای حقایق بسیاری از معارف خود قرار داده است، حال باید دید با اینکه به حکم آیه: <span class="aya" rel="20_50" data-words="3-9">الذی أعطی کل شیء خلقه ثم هدی</span>، خدای تعالی همه موجودات را به سوی کمال وجودشان هدایت کرده<span class="footnote" rel="1" title="سوره طه آیه ۵۰">*</span> چه می‌شود که ستمکاران از این هدایت محروم می‌شوند، و ظلم گمراهشان می‌کند. </p> <p>برای روشن شدن این مطلب باید به دو مقدمه توجه کرد. </p> <p>1-آیه نامبرده دلالت دارد بر اینکه هر موجودی بعد از تمامیت خلقتش با هدایتی از ناحیه خدای سبحان به سوی مقاصد وجودش و کمالات ذاتش هدایت شده است، و این هدایت تنها از این مسیر صورت گرفته که بین هر موجود با سایر موجودات ارتباط برقرار است، از آنها غیر استفاده می‌کند، و به آنها فایده می‌رساند، از آنها اثر می‌پذیرد، و در آنها اثر می‌گذارد، با موجوداتی دست به دست هم می‌دهد، و از موجوداتی جدا می‌شود، به بعضی نزدیک و از بعضی دور می‌شود، چیزهایی را می‌گیرد و اموری را رها می‌کند، و از این قبیل روابط مثبت و منفی. </p> <p>2-در امور تکوینی اشتباه و غلط نیست، یعنی ممکن نیست موجودی در اثر بخشیدنش اشتباه کند، و یا در تشخیص هدف و غرض، دچار اشتباه گردد، مثلا آتش که کارش سوزاندن است، ممکن نیست با هیزم خشک تماس بگیرد و آن را نسوزاند، و یا به جای سوزاندن آن را خشک کند، و جسم دارای نمو همچون نباتات و حیوانات که از جهت نموش رو به ضخامت حجم است، ممکن نیست اشتباه نموده، به جای کلفتی نازک شود، و همچنین هر موجودی   <code class="page" rel="2,545"/> دیگر، و این همان است که آیه: <span class="aya" rel="11_56" data-words="15-19">إن ربی علی صراط مستقیم</span><span class="footnote" rel="1" title="سوره هود آیه ۵۶">*</span> به آن اشاره دارد، پس در نظام تکوین نه تخلف هست و نه اختلاف. </p> <p>لازمه این دو مقدمه یعنی <em>عموم هدایت</em> و نبودن خطا در تکوین ، این است که برای هر چیزی روابطی حقیقی با دیگر اشیا باشد، و نیز بین هر موجود و بین آثار و نتایج آن- که آن موجود برای آن نتایج خلق شده-راهی و یا راههایی مخصوص باشد، بطوری که اگر آن موجود آن راه و یا راهها را پیش بگیرد به هدفش که همان داشتن آثار است می‌رسد. </p> <p>ما هم اگر بخواهیم از آثار و نتایج آن موجود بهره‌مند شویم باید آن را به همان راه بیندازیم، مثلا یک دانه بادام وقتی درخت بادام می‌شود، و استعداد درخت شدنش به فعلیت می‌رسد که راهی را برویم که منتهی به این هدف می‌شود، اسباب و شرایطی را که خاص رسیدن به این هدف است فراهم سازیم. </p> <p>و همچنین درخت بادام وقتی به ثمر می‌رسد که استعداد به ثمر رسیدن را داشته باشد و این راه مخصوصش هم طی شود، پس چنین نیست که هر سببی بتواند هر نتیجه‌ای بدهد هم چنان که خدای تعالی فرمود: <span class="aya" rel="7_58" data-words="1-14">و البلد الطیب یخرج نباته بإذن ربه، و الذی خبث لا یخرج إلا نکدا</span><span class="footnote" rel="2" title="سرزمین پاک، روئیدنیهایش به اذن پروردگارش بیرون می‌آید و اما از آنکه خبیث و ناپاک است جز خاشاک بیرون نمی‌آید سوره اعراف آیه ۵۷&quot;">*</span> عقل و حس خود ما نیز شاهد این جریان است، و گرنه قانون علیت عمومی، مختل می‌شود. </p> <p>بعد از بیان این دو مقدمه روشن گردید که نظام صنع و ایجاد، هر چیزی را به هدف خاص هدایت می‌کند، و به غیر آن هدف سوق نمی‌دهد، و این هدایت را هم از طریق مخصوص انجام می‌دهد، و از غیر آن راه هدایت نمی‌کند، <span class="aya" rel="27_88" data-words="11-16">صنع الله الذی أتقن کل شیء</span><span class="footnote" rel="3" title="سوره نمل آیه ۸۸">*</span> آری این صنع خدا است که هر چیزی را استوار و محکم کرد، پس هر سلسله از این سلسله‌های وجودی که لا یزال به سوی غایات و آثار خود روانند، اگر یک حلقه از آنها را فرضا مبدل به چیز دیگر کنیم، قهرا اثر همه سلسله تغییر می‌کند. </p> <p>این وضع موجودات بود حال ببینیم وضع امور اعتباری و قراردادی چگونه است؟ امور اعتباری از قبیل سلطنت و مالکیت و امثال آنها، از آنجا که از فطرت منشا می‌گیرد، و فطرت هم متکی بر تکوین است، قهرا این امور و افعال و نتایجی که از این امور به دست می‌آید هر یک       <code class="page" rel="2,546"/> از آنها با آثار و نتایجش ارتباط خاصی دارد. </p> <h3> <span class="title" rel="2_258 2_259 2_260">در امور اعتباری و تکوینی از هر امری آثار خودش بروز می‌کند</span> </h3> <p> خلاصه از هر امر اعتباری تنها آثار خودش بروز می‌کند، و آن آثار هم تنها از آن امر اعتباری بروز می‌کند. </p> <p>و نتیجه این گفتار این است که: تربیت صالح تنها از مربی صالح محقق می‌شود، و مربی فاسد جز اثر فاسد بر تربیتش مترتب نمی‌شود، چرا که: از کوزه برون همان تراود که در اوست ، هر چند که شخص فاسد تظاهر به صلاح کند، و در تربیت کردنش طریق مستقیم را ملازم باشد، و صد پرده ضخیم بر روی فسادی که در باطن پنهان کرده، بکشد و واقعیت خود را که همان فساد است در پشت هزار حجاب پنهان کند. </p> <p>و همچنین حاکمی که صرفا به منظور غلبه بر دیگران مسند حکومت را اشغال کرده و یا آن قاضی که بدون لیاقت در قضاوت این مسند را غصب کرده، و همچنین هر کس که منصبی اجتماعی را از راه غیر مشروع عهده‌دار گردد. </p> <p>و نیز هر فعل باطلی که به وجهی از وجوه باطل بوده ولی در ظاهر شبیه حق باشد، مثلا در باطن خیانت و در ظاهر امانت، یا در باطن بدی و دشمنی و در ظاهر احسان باشد، یا در باطن نیرنگ و در ظاهر خیرخواهی باشد، یا در باطن دروغ و در ظاهر صداقت باشد، اثر واقعی تمامی اینها روزی نه خیلی دور ظاهر می‌شود هر چند که چند صباحی امرش مشتبه و به لباس صدق و حق ملبس باشد چون دروغ و خیانت و باطل و خلاف واقع را با زنجیر هم نمی‌توان بست، عاقبت زنجیر را پاره می‌کند و خود را نشان می‌دهد این سنتی است که خدای تعالی در خلائق خود جاری ساخته، <span class="aya" rel="35_43" data-words="19-29">فلن تجد لسنت الله تبدیلا و لن تجد لسنت الله تحویلا</span><span class="footnote" rel="1" title="برای سنت الهی هرگز تبدیل و دگرگونی نخواهی یافت سوره فاطر آیه ۴۳&quot;">*</span>. </p> <h3> <span class="title" rel="2_258 2_259 2_260">حق، مرگ و تزلزلی ندارد و باطل نیز ثبات و بقایی ندارد هر چند صباحی امر بر افرادی مشتبه شود</span> </h3> <p> پس حق نه مرگ دارد و نه اثرش متزلزل می‌گردد، هر چند که صاحبان ادراک چند لحظه‌ای آن اثر را نبینند، باطل هم به کرسی نمی‌نشیند، و اثرش باقی نمی‌ماند، هر چند که امرش و وبالش بر افرادی مشتبه باشد. </p> <p>به آیات زیر توجه فرمائید: <span class="aya" rel="8_8" data-words="1-5">لیحق الحق و یبطل الباطل</span><span class="footnote" rel="2" title="تا خداوند با کلمات خود حق را به کرسی بنشاند و باطل را از بین ببرد سوره انفال آیه ۸&quot;">*</span> و یکی از مصادیق به کرسی نشاندن حق همین است که اثر حق را تثبیت کند، و یکی از مصادیق ابطال باطل همین است که فسادش را بر ملا سازد، و آن لباسی که از حق بر تن پوشیده و امر را بر مردم مشتبه ساخته، از تنش بیرون آورد. </p> <p>     <code class="page" rel="2,547"/> <span class="aya" rel="14_24-27" data-words="1-65">أ لم تر کیف ضرب الله مثلا کلمة طیبة، کشجرة طیبة، أصلها ثابت و فرعها فی السماء، تؤتی أکلها کل حین بإذن ربها، و یضرب الله الأمثال للناس لعلهم یتذکرون، و مثل کلمة خبیثة کشجرة خبیثة، اجتثت من فوق الأرض ما لها من قرار، یثبت الله الذین آمنوا بالقول الثابت فی الحیاة الدنیا و فی الآخرة، و یضل الله الظالمین، و یفعل الله ما یشاء</span><span class="footnote" rel="1" title="مگر ندیدی چگونه خدا کلمه طیبه رای به درختی پاک مثل زده که ریشه‌اش در اعماق زمین ثابت، و شاخه‌هایش در آسمان است، و میوه و خوردنی‌هایش رای به اذن پروردگارش همه وقت می‌دهد، و خدا برای مردم مثلها می‌زند تا شاید متذکر شوند، و کلمه خبیث و ناپاک رای به درختی خبیث مثل زده که ریشه‌اش روی زمین است و قرار و دوام ندارد، خدا کسانی رای که به قول ثابت ایمان دارند-که همان عقائد حقه است-در دنیا و آخرت ثابت نگه می‌دارد، و خدا ستمکاران رای گمراه نموده و خدا هر چه بخواهد می‌کند">*</span>. </p> <p>بطوری که ملاحظه می‌کنید در این آیه ظالمین را مطلق آورده، پس خدا هر ظالمی را که بخواهد از راه باطل اثر حق را به دست آورد، بدون اینکه راه حق را طی کند، گمراه می‌داند، هم چنان که در سوره یوسف از خود آن جناب حکایت کرده که گفت: <span class="aya" rel="12_23" data-words="17-26">معاذ الله إنه ربی، أحسن مثوای إنه لا یفلح الظالمون</span><span class="footnote" rel="2" title="پناه می‌برم به خدا، او پروردگار من است، او است که جایگاهی نیکو ارزانیم کرد سوره یوسف آیه ۲۳&quot;">*</span> پس ظالم نه خودش رستگار می‌شود، و نه ظلمش او را به هدفی که احسان محسن محسن را و تقوای متقی، متقی را به آن هدایت می‌کند، راه می‌نماید، به دو آیه زیر که یکی نیکوکاران و دیگری مردم با تقوا را توصیف می‌کند، توجه فرمائید: <span class="aya" rel="29_69" data-words="1-11">و الذین جاهدوا فینا لنهدینهم سبلنا و إن الله لمع المحسنین</span><span class="footnote" rel="3" title="کسانی که در راه ما مجاهدت می‌کنند ما بطور قطع به راههای خود هدایتشان می‌کنیم و به یقین خدا با نیکوکاران است سوره عنکبوت آیه ۶۹&quot;">*</span> <span class="aya" rel="20_132" data-words="13-15">و العاقبة للتقوی</span><span class="footnote" rel="4" title="سرانجام از آن تقوا است سوره طه آیه ۱۳۲&quot;">*</span>. </p> <p>آیات قرآنی در این معانی بسیار زیاد است، و مضامین گوناگون دارند، ولی آیه‌ای که از همه جامع‌تر و بیانش کاملتر است، آیه زیر می‌باشد که می‌فرماید: <span class="aya" rel="13_17" data-words="1-30">أنزل من السماء ماء، فسالت أودیة بقدرها فاحتمل السیل زبدا رابیا، و مما یوقدون علیه فی النار ابتغاء حلیة أو متاع زبد مثله، کذلک یضرب الله الحق و الباطل، فأما</span> </p> <p> سوره ابراهیم آیه 32"       <code class="page" rel="2,548"/> <span class="aya" rel="13_17" data-words="31-45">الزبد فیذهب جفاء و أما ما ینفع الناس فیمکث فی الأرض، کذلک یضرب الله الأمثال</span><span class="footnote" rel="1" title="خدا آبی از آسمان نازل می‌کند، هر سرزمینی به قدر ظرفیت خود از آن آب را گرفته سیلی جاری می‌سازد، و این سیل کفی بلند را روی خود دارد، فلزاتی هم که آتش بر آنها می‌دمند تا زیوری و یا اثاثی بسازند، مثل آن سیل کف دارد، خدا حق و باطل را چنین مثل می‌زند که باطل چون آن کف با خشک شدن از بین می‌رود و اما چیزهایی که به درد مردم می‌خورد، در زمین باقی می‌ماند خدا این چنین مثلها می‌زند سوره رعد آیه ۱۷&quot;">*</span> در سابق هم اشاره کردیم که عقل هم مؤید این حقیقت است، برای اینکه این حقیقت لازمه قانون کلی علیت و معلولیت است که در بین اجزای عالم جریان دارد، و تجربه قطعی هم که از تکرار امور حسی حاصل شده، شاهد بر آن است، و احدی در دنیا نخواهی یافت که در این باره یعنی عاقبت بد امر ستمکاران و دروغگویان و خائنان و امثال ایشان خاطره‌ای به خاطر نداشته باشد. </p> <h3> <span class="title" rel="2_259 2_258 2_260">بیان آیات</span> </h3> <p> <span class="aya" rel="2_259" data-words="1-10">أو کالذی مر علی قریة و هی خاویة علی عروشها</span> <span class="phrase">کلمه <em rel="fa_2_259_8-8" data-sentence="5:253">خاویة</em> به معنای خالی و تهی شده است، وقتی گفته می‌شود: <em>خوت الدار</em>  معنایش این است که خانه خالی شد، و کلمه <em rel="fa_2_259_10-10" data-sentence="167:133">عروش</em> جمع <em rel="fa_2_259_10-10" data-sentence="230:116">عرش</em> است، که به معنای داربست و آلاچیق است، یعنی سقفی که بر روی پایه‌هایی زده می‌شود، تا بوته‌های مو را روی آن بخوابانند.</span> </p> <p>باز در قرآن آمده: <span class="aya" rel="6_141" data-words="5-9">جنات معروشات و غیر معروشات</span><span class="footnote" rel="2" title="باغهایی پایه‌دار و بی‌پایه سوره انعام آیه ۱۶۱&quot;">*</span> سقف خانه را هم که عرش می‌نامند از این باب است چیزی که هست بین سقف و عرش این فرق هست که سقف تنها به طاق خانه اطلاق می‌شود، ولی عرش به معنای مجموع طاق و پایه‌های آن است، چون گفتیم که عرش به معنای داربست مو است، و به همین جهت است که به دیاری که از سکنه خالی شده است گفته می‌شود. خالیة علی عروشها ، ولی گفته نمی‌شود: <em>خالیة علی سقفها</em> . </p> <p>آیه مورد بحث با کلمه <em>أو</em> عطف به ما قبل شده و مفسرین در توجیه این عطف وجوهی ذکر کرده‌اند. </p> <p>بعضی گفته‌اند بر جمله: <span class="aya" rel="2_258" data-words="5-7">الذی حاج إبراهیم</span> که در آیه قبلی بود، عطف شده و حرف  <em>کاف</em> اسمیه است، و معنای آیه با ارتباط به آیه قبل چنین می‌شود: ا لم تر الی الذی حاج ابراهیم، و ا لم تر مثل الذی مر علی قریة ، یعنی آیا ندیدی آن کسی را که با ابراهیم جدل نمود     <code class="page" rel="2,549"/> و آیا ندیدی آن کسی را که به قریه‌ای چنین و چنان عبور کرد؟ خواهی پرسید: بنا بر این چه حاجتی به آوردن کاف تشبیه و یا کلمه مثل بود؟ می‌گوئیم کلمه <em>مثل</em> این نکته را می‌فهماند که شاهد این گفتار یکی دو تا نیست، بلکه شواهدی متعدد دارد، یکی از آنها همین شخص است. </p> <p>بعضی دیگر گفته‌اند: آیه مورد بحث عطف بر همان ا لم تر... است، لیکن عطف است به معنایی که این جمله به آن جمله قبلی می‌دهد، و آن را در معنا به صورت ا لم تر کالذی حاج ابراهیم... می‌آورد، و آن وقت معنای مجموع دو آیه، چنین می‌شود: آیا نظیر آن کس را که با ابراهیم بر سر پروردگارش محاجه و مشاجره می‌کردند ندیده‌ای؟ و یا به مثل آن کس که به قریه‌ای می‌گذشت که ویران شده بود برنخوردی؟ بعضی دیگر گفته‌اند: این آیه جزء سخنان ابراهیم ع است، که در پاسخ خصم خود که ادعا می‌کرد او هم زنده می‌کند و می‌میراند گفته است، و تقدیر کلام چنین است:  ای نمرود که ادعا می‌کنی من مرده را زنده می‌کنم اگر راست می‌گویی مثل آن کسی را زنده کن که از قریه‌ای چنین و چنان می‌گذشت...، این بود چند وجهی که در توجیه حرف  <em>أو</em> ذکر کرده‌اند، و بطوری که ملاحظه می‌کنید هیچ یک چنگی به دل نمی‌زند. </p> <p>من گمان می‌کنم-خدا داناتر است-که عطف بر معنا است، همانطور که در احتمال سوم گذشت، اما تقدیر و بیان واقع آیه غیر از آن تقدیری است که آنجا بیان شده بود. </p> <h3> <span class="title" rel="2_259 2_258 2_260">دلالت بر هدایت کردن خدا و مراتب سه گانه هدایت در آیات مورد بحث</span> </h3> <p> توضیح: خدای تعالی بعد از آنکه فرمود: <span class="aya" rel="2_257" data-words="1-19">الله ولی الذین آمنوا یخرجهم من الظلمات إلی النور، و الذین کفروا أولیاؤهم الطاغوت، یخرجونهم من النور إلی الظلمات</span> این معنا به دست آمد که: خدا مؤمن را به سوی حق هدایت می‌کند، ولی کافر را در کفرش هدایت نمی‌کند، بلکه اولیائی که خود او برای خود گرفته او را گمراه می‌سازند، دنبال آن سه تا شاهد ذکر می‌کند، تا هم شاهد هدایت کردن خدا باشد، و هم بفهماند هدایت دارای سه مرتبه پشت سر هم است. </p> <p>مرتبه اول: هدایت به سوی حق از راه استدلال و برهان است، که داستان محاجه ابراهیم ع و نمرود، نمونه آن است که دیدیم خدای تعالی ابراهیم ع را به سخن حق هدایت کرد، و نمرود را نکرد، بلکه او را کفرش مبهوت و گمراه کرد، و اگر خداوند متعال سخنی از هدایت شدن ابراهیم ع نفرمود بلکه عمده گفتار را در باره نمرود قرار داد برای این بود که بر یک نکته جدیدی دلالت کند، همان نکته‌ای که جمله‌ <span class="aya" rel="2_258" data-words="42-47">و الله لا یهدی القوم الظالمین</span>، بر آن دلالت دارد. <code class="page" rel="2,550"/> مرتبه دوم: هدایت به حق از راه نشان دادن است، نظیر داستان شخصی که از قریه خالی از سکنه عبور کرد و خدای تعالی آن شخص را از این طریق به ایمان و به معاد هدایت کرد که مردگان قریه را پیش رویش زنده کرد. </p> <p>مرتبه سوم: این است که شخصی را از راه بیان واقعه و نشان دادن حقیقت و علتی که باعث وقوع آن واقعه شده است هدایت کنند، و به عبارت دیگر سبب و مسبب هر دو را به شخص نشان دهند، و این مرتبه از هدایت قوی‌ترین مراتب هدایت و بیان و عالی‌ترین مراتب آن است. </p> <p>مثلا کسی را که پنیر ندیده و در وجود پنیر شک دارد سه جور می‌توان او را به شناخت پنیر هدایت کرد: یکی اینکه: به او بگوئیم چنین چیزی وجود دارد، به دلیل اینکه فلانی و فلانی از آن خورده‌اند، و از کسانی که به راستی پنیر خورده‌اند آن قدر استشهاد کنیم تا وی را یقین حاصل شود، که بله چنین خوردنی وجود دارد. </p> <p>دوم اینکه: یک تکه پنیر به او نشان داده حتی مختصری هم به او بدهیم تا بخورد. </p> <p>سوم اینکه: مقداری شیر بیاوریم و آن را کمی حرارت داده، مقداری مایه پنیر مخلوطش کنیم، تا سفت شود، آن وقت در اختیارش بگذاریم تا بخورد، این مرتبه از هدایت، مؤثرترین راه در ازاله و از بین بردن شک و تردید شخص است. </p> <p>حال که به این مقدمه توجه شد، می‌توان به آسانی دریافت که در مقام آیات سه‌گانه مورد بحث که مقام استشهاد برای هدایت خداست، به کار بردن هر سه جور سیاق برای فهماندن مخاطب صحیح است. </p> <p>هم می‌توان گفت: خدا مؤمنین را به سوی حق هدایت می‌کند، مگر داستان ابراهیم و نمرود را ندیدی؟ و یا مگر داستان آن شخصی که به قریه‌ای خراب عبور کرد ندیدی؟ و یا مگر داستان ابراهیم و مرغ زنده کردنش را ندیدی؟. </p> <p>و هم می‌توان گفت: خدا مؤمنین را به سوی حق هدایت می‌کند، مثل هدایتی که ابراهیم را در محاجه و گفتگو با نمرود کرد که خود نوعی از هدایت است، و یا مثل هدایتی که در باره آن شخصی که از قریه‌ای خراب عبور کرد معمول داشت، و آن نیز نوعی دیگر از هدایت است، و یا مثل آن هدایتی که در باره ابراهیم در داستان مرغ پرنده معمول داشت که آن نیز نوعی هدایت است. </p> <p>و هم می‌توان گفت: خدا مؤمنین را به سوی حق هدایت می‌کند و من شواهد آن را به<code class="page" rel="2,551"/> یاد تو می‌آورم، به یاد آور داستان محاجه را، و به یاد آور داستان آن مردی را که از قریه‌ای خراب می‌گذشت و به یاد آور داستان ابراهیم و طیر را که گفت: خدایا به من بنمایان که چگونه مردگان را زنده می‌کنی. </p> <p>پس موقعیت و سیاق آیات سه‌گانه، با هر سه جور تعبیر می‌سازد، چیزی که هست، خدای سبحان در این آیات تفنن در تعبیر کرده و هر یک از سه آیه را با یکی از آن سه سیاق آورده تا شنونده را به نشاط آورد و همه رقم فوائد سیاق را که استیفا آن ممکن باشد ایفا کرده باشد. </p> <p><span class="phrase">اینجاست که به روشنی معلوم می‌شود جمله <em rel="fa_2_259_1-2" data-sentence="38:536">او کالذی</em> عطف بر مقداری است که آیه سابق بر آن دلالت می‌کرد و تقدیر کلام چنین است یا مثل آن کس که با ابراهیم محاجه کرد، و یا مثل آن کس که به قریه‌ای خرابه عبور کرد ، و نیز معلوم می‌شود که جمله‌ <span class="aya" rel="2_260" data-words="2-4">إذ قال إبراهیم</span> در آیه بعدی نیز عطف بر مقدر است مقدری که آیه قبلی بر آن دلالت می‌کرد، و تقدیر کلام چنین است: اذکر قصة المحاجه و قصة من مر علی قریة، و اذکر اذ قال ابراهیم...  یعنی به یاد آور داستان محاجه را، و داستان کسی را که از قریه‌ای خرابه گذشت و به یاد آر آن زمانی را که ابراهیم چنین و چنان گفت.</span> </p> <p>در اینجا سؤالی پیش می‌آید که چرا خدای تعالی در آیه مورد بحث نه نام آن شخص را برده، و نه نام قریه‌ای را که وی از آن گذشت، و نه نام مردمی که در آن ساکن بوده‌اند، و دچار مرگ دسته جمعی شدند و نه نام مردمی که به حکم جمله‌ <span class="aya" rel="2_259" data-words="49-52">و لنجعلک آیة للناس</span>، شخص نامبرده به عنوان آیتی خدایی مبعوث بر آنان شد، تا مرده‌هایشان را زنده کند. با اینکه جا داشت نام آنها را ببرد، چون مقام، مقام استشهاد بود و بردن نام آنان بهتر دفع شبهه می‌کرد. </p> <p>پاسخ این است که معجزه مرده زنده کردن و هدایت کردن به این نحو هر چند امری عظیم است، و لیکن چون در مقامی عملی شده که مردم آن را بعید می‌شمردند، و امری عظیم و ناشدنی می‌پنداشتند، بلاغت اقتضا می‌کرد که متکلم حکیم و توانا، با لحنی از آن خبر دهد که گویی کاری بسیار کوچک و بی‌اهمیت انجام داده تا اهمیت و شدت استبعاد مخاطب و شنوندگان را بشکند، و به ایشان بفهماند که مرده زنده کردن و امثال آن که به نظر شما امری ناشدنی و عجیب است، برای من امری بی‌اهمیت و کوچک می‌باشد، هم چنان که همه بزرگان وقتی سخن از رجال بزرگ و یا امور خیلی مهم دارند، با چنین لحنی ادا می‌کنند، و مطلب را کوچک و بی‌اهمیت جلوه می‌دهند، تا عظمت مقام خود را برسانند و بهمین جهت باز می‌بینیم در آیه شریفه بسیاری از جهات قصه را که قوام اصل قصه بدانها بستگی دارد مبهم و مسکوت<code class="page" rel="2,552"/> گذاشته، تا بفهماند که اصل قصه نسبت به درگاه با عظمت خدا، بسیار ناچیز است تا چه رسد به جزئیات آن، و باز بهمین جهت در آیه قبلی نام نمرود را که با ابراهیم ع خصومت می‌ورزید، نبرد، و در آیه بعدی هم جهات قصه را ذکر نمی‌کند، نام آن مرغان را نمی‌برد و اسم آن کوه‌ها را و عدد اجزای آن گوشت کوبیده را معین نمی‌کند. </p> <p>و اما اینکه چرا نام ابراهیم ع را برده، برای این است که قرآن کریم عنایت دارد که هر جا سخن از آن جناب می‌رود احترامش کند، و نامش را به بزرگی یاد کند، مثلا می‌فرماید: <span class="aya" rel="6_83" data-words="1-7">و تلک حجتنا آتیناها إبراهیم علی قومه</span><span class="footnote" rel="1" title="و این حجت‌های ما بود که به ابراهیم برای هدایت قومش دادیم سوره انعام آیه ۸۳&quot;">*</span> و نیز می‌فرماید: <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span><span class="footnote" rel="2" title="ما همچنین ملکوت آسمانها و زمین را به ابراهیم نشان می‌دادیم تا اینکه از صاحبان یقین باشد">*</span> و در همه این موارد عنایتی خاص به ذکر نام ابراهیم ع است. </p> <p>و به خاطر همین نکته‌ای که خاطر نشان کردیم می‌بینیم خدای تعالی مساله احیاء و اماته را در غالب موارد قرآن طوری ذکر کرده که خالی از نوعی استهانت و بی‌اهمیت شمردن نیست، از آن جمله می‌فرماید: <span class="aya" rel="30_27" data-words="1-23">و هو الذی یبدؤا الخلق ثم یعیده، و هو أهون علیه، و له المثل الأعلی فی السماوات و الأرض و هو العزیز الحکیم</span>.<span class="footnote" rel="3" title="او خدایی است که خلقت را آغاز نمود و دوباره &lt;em&gt;در معاد&lt;/em&gt; آن را بر می‌گرداند و این عمل برای او آسان‌ترین عمل است و او در آسمانها و زمین صفاتی بلندتر از این دارد و او مقتدر و فرزانه است سوره روم آیه ۲۷&quot;">*</span> و نیز می‌فرماید: <span class="aya" rel="19_8" data-words="1-6">قال رب أنی یکون لی غلام...</span> <span class="aya" rel="19_9" data-words="3-16">قال ربک هو علی هین و قد خلقتک من قبل و لم تک شیئا</span><span class="footnote" rel="4" title="زکریا گفت: پروردگارا من از کجا فرزنددار می‌شوم؟ فرمود: این کار بر من آسان است، هم چنان که قبل از این تو را بیافریدم با اینکه هیچ بودی سوره مریم آیه ۸&quot;">*</span>. </p> <p> <span class="aya" rel="2_259" data-words="11-15">قال أنی یحیی هذه الله</span> یعنی کجا و چگونه خداوند اهل این قریه را زنده می‌کند و بنا بر این در این جمله، مجازی اعمال شده، زیرا زنده شدن، به خود قریه نسبت داده شده، نظیر مجازی است که در جمله: <span class="aya" rel="12_82" data-words="1-3">و سئل القریة</span><span class="footnote" rel="5" title="از اهل قریه سؤال کن سوره یوسف آیه ۸۲&quot;">*</span> آمده است و با آوردن این جمله خواست عظمت امر را برساند، و نیز   </p> <p> سوره انعام آیه 75"       <code class="page" rel="2,553"/> قدرت خدای سبحان را عظیم نشان دهد، نه اینکه خواسته باشد این امر را بعید جلوه دهد یعنی استبعادی کند که منجر به انکار معاد باشد، و یا استبعادی که از انکار قلبی معاد ناشی شده باشد، دلیل بر این مدعا گفتار همین شخص است که خدای تعالی از او حکایت کرد که در آخر داستان گفت: <span class="aya" rel="2_259" data-words="66-72">أعلم أن الله علی کل شیء قدیر</span><span class="footnote" rel="1" title="من می‌دانم که خدا بر هر چیز توانا است">*</span>، و نگفت: <em>الان علمت</em><span class="footnote" rel="2" title="حالا که به چشم خود زنده شدن مردگان را دیدم فهمیدم که خدا به هر چیز تواناست">*</span> هم چنان که از همسر عزیز مصر حکایت کرده که بعد از روشن شدن حقیقت گفت: <span class="aya" rel="12_51" data-words="20-22">الآن حصحص الحق</span><span class="footnote" rel="3" title="حالا دیگر حق روشن و معلوم شد ؟ سوره یوسف آیه ۵۱&quot;">*</span> و به زودی توضیح آن خواهد آمد. </p> <p>علاوه بر اینکه شخص نامبرده پیامبری بوده که از غیب با او سخن می‌گفته‌اند و آیتی بوده مبعوث به سوی مردم، و این از انبیاء معصوم ممکن نیست در امر معاد-که خود یکی از اصول دین است-دچار شک و تردید شوند. </p> <p> <span class="aya" rel="2_259" data-words="18-23">فأماته الله مائة عام ثم بعثه</span> از ظاهر این جمله بر می‌آید که خدای تعالی او را قبض روح کرده، و به همان حال صد سال باقیش داشته، و پس از صد سال دوباره روحش را به بدنش برگردانیده است. </p> <h3> <span class="title" rel="2_259"><span class="phrase">سخن بعضی از مفسرین مبنی بر اینکه مراد از موت در <em rel="fa_2_259_18-19" data-sentence="48:12">فاماته اللَّه</em> بیهوشی است.</span> و رد آن</span> </h3> <p> بعضی از مفسرین گفته‌اند: مراد از موت در این آیه همان حالتی است که اطباء آن را بیهوشی می‌نامند و بیهوشی این است که موجود زنده حس و شعور خود را از دست بدهد، در حالی که تا مدتی بعد از آن، چند روز، یا چند ماه، و یا حتی چند سال، جان در بدنش باقی باشد، هم چنان که ظاهر داستان اصحاب کهف نیز همین است، یعنی خوابیدنشان در سیصد و نه سال همان بیهوشی بوده، که بعدا خداوند دوباره به حالشان آورده، و با سرگذشت آنان بر مساله معاد استدلال کرده، پس قصه مورد بحث نظیر قصه ایشان است. </p> <p>سپس مفسر مزبور گفته: لیکن آنچه تا کنون از اشخاصی که مبتلا به بیهوشی شده‌اند سابقه داریم، این است که بیش از چند سالی زنده نمی‌مانند، و آن بیهوشی که صد سال طول بکشد و صاحبش در این مدت زنده بماند سابقه تاریخی ندارد، و امری خارق العاده است، اما همان خدایی که می‌تواند شخص بیهوش را بعد از دو سه سال، دوباره به هوش آورد، قادر است که بعد از صد سال هم به حال بیاورد، و پذیرفتن مطلبی که نص آیات قرآنی در آن متواتر است و حمل آن آیات بر معنای ظاهریش نزد ما هیچ شرطی به جز این ندارد که آن معنا امری ممکن باشد، و عقل محالش نداند، و می‌بینیم که خدای تعالی با امکان این بیهوشی صد ساله و به       <code class="page" rel="2,554"/> حال آمدن صاحبش بعد از صد سال، استدلال کرده است بر اینکه برگشتن زندگی به مردگان بعد از هزاران سال نیز امری است ممکن، و عقل هم دلیلی بر محال بودن آن ندارد، این بود خلاصه بیانات آن مفسر. </p> <p><span class="phrase">لیکن ما نفهمیدیم چگونه ممکن است <em>مردن</em> در آیه شریفه را حمل بر بیهوشی کرد، و داستان این شخص را با داستان اصحاب کهف مقایسه نمود، چون به فرض اینکه قبول کنیم داستان اصحاب کهف از قبیل بیهوشی بوده، صرف شباهتی که بین این دو داستان هست مجوز آن نمی‌شود که این را به آن اقتباس کنیم، با اینکه در داستان اصحاب کهف کلمه <em rel="fa_2_259_18-18" data-sentence="314:285">اماته</em>  نیامده، تنها فرموده: <span class="aya" rel="18_11" data-words="1-7">فضربنا علی آذانهم فی الکهف سنین عددا</span> ما در آن غار ایشان را چند سال به خواب بردیم<span class="footnote" rel="1" title="سوره کهف آیه ۱۱">*</span>، و در آیه مورد بحث صریحا فرموده: خدا او را صد سال میراند، مترجم.</span> </p> <p>و آیا این قیاس نیست؟ آن هم قیاسی که اصحاب قیاس نیز آن را حجت نمی‌دانند، زیرا قیاسی که اصحاب قیاس معتبر می‌دانند قیاس موضوع بی‌دلیل است بر موضوعی که دلیل دارد، نه قیاس در جایی که خودش دلیل دارد. </p> <p>به علاوه اگر این ممکن باشد که خدا به عنوان کار خارق العاده مرد بیهوشی را بعد از صد سال به حال آورد، چرا جایز نباشد که به عنوان کار خارق العاده، مرده صد ساله را زنده کند؟ چون بین خارق العاده‌ها فرقی نیست. معلوم می‌شود مفسر مزبور زنده کردن مردگان را در دنیا محال می‌داند، در حالی که هیچ دلیلی بر محال بودن آن ندارد، و بهمین جهت است که ذیل آیه <span class="aya" rel="2_259" data-words="53-61">و انظر إلی العظام کیف ننشزها ثم نکسوها لحما</span>... را تاویل کرده، که به زودی تاویلش خواهد آمد. </p> <p>و سخن کوتاه اینکه: دلالت آیه شریفه <span class="aya" rel="2_259" data-words="18-21">فأماته الله مائة عام</span>... با در نظر گرفتن آیه قبلی‌ <span class="aya" rel="2_259" data-words="12-15">أنی یحیی هذه الله</span> و نیز آیه بعدی‌ <span class="aya" rel="2_259" data-words="38-48">فانظر إلی طعامک و شرابک لم یتسنه و انظر إلی حمارک</span>، و آیه‌ <span class="aya" rel="2_259" data-words="53-56">و انظر إلی العظام</span> بر اینکه شخص مزبور واقعا مرده، و بعد از صد سال زنده شده، جای هیچ تردیدی نیست. </p> <p> <span class="aya" rel="2_259" data-words="24-37">قال کم لبثت قال لبثت یوما أو بعض یوم قال بل لبثت مائة عام</span>. </p> <p>کلمه <em>لبث</em> به معنای مکث و باقی ماندن در جایی و در حالی است، و اینکه شخص مزبور میان یک روز و پاره‌ای از یک روز تردید کرد دلالت دارد بر اینکه زنده شدنش در غیر آن ساعتی بوده که از دنیا رفته، مثلا اگر در اواخر روز از دنیا رفته و در اوائل روز بعد زنده   <code class="page" rel="2,555"/> شده، و مرگ و زندگی را خواب و بیداری پنداشته و چون اختلاف ساعات آن دو را دیده، تردید کرده که آیا میان این خواب و بیداری یک شب فاصله شده یا نه؟ لذا گفته: <em>یوما</em> اگر یک شب فاصله شده باشد <span class="aya" rel="2_259" data-words="30-32">أو بعض یوم</span> اگر یک شب فاصله نشده باشد در اینجا هاتفی به او می‌گوید: <span class="aya" rel="2_259" data-words="34-37">بل لبثت مائة عام</span>. </p> <p> <span class="aya" rel="2_259" data-words="38-44">فانظر إلی طعامک و شرابک لم یتسنه</span>... <span class="aya" rel="2_259" data-words="61-61">لحما</span>  سیاق این جمله‌ها در سرگذشت شخص مزبور عجیب است، برای اینکه سه مرتبه کلمه  فانظر-پس تماشا کن را تکرار کرده، با اینکه ظاهر کلام اقتضا می‌کرد به یک دفعه اکتفاء کند، و نیز مساله <em>طعام</em> و <em>شراب</em> و <em>حمار</em> را ذکر کرده، در حالی که به ذهن می‌رسد که هیچ احتیاجی به ذکر این‌ها نبود. </p> <p>و نیز جمله‌ <span class="aya" rel="2_259" data-words="49-50">و لنجعلک</span> را در وسط کلام آورده، با اینکه ظاهر کلام اقتضا می‌کرد که آن را در آخر کلام یعنی بعد از جمله‌ <span class="aya" rel="2_259" data-words="53-56">و انظر إلی العظام</span> بیاورد، علاوه بر اینکه بیان آن امری که وی عظیمش می‌دانست و می‌گفت چگونه خدا این مردگان را زنده می‌کند با زنده شدن خودش روشن شده بود، دیگر چه حاجت داشت که به وی دستور دهد که به استخوانها نظر کند، اینها سؤالاتی است که در آیه به چشم می‌خورد، و لیکن تدبر و دقت در اطراف آیه شریفه خصوصیات قصه را معلوم و روشن می‌کند و در سایه آن، پاسخ این اشکالات هم ظاهر می‌شود. </p> <h3>شرح قصه: <span class="title" rel="2_259 2_258 2_260">پیامبری که خدا او را میراند و سپس زنده کرد و توضیح جوانب آن و پاسخ به اشکالاتی که به نظر میرسد</span> </h3> <p> با دقت در این آیه این معنا روشن می‌شود که شخص نامبرده یکی از بندگان صالح خدا و عالم به مقام او و مراقب‌اوامر او بوده، بلکه می‌توان بدست آورد که وی پیامبری بوده که از غیب با وی گفتگو می‌شده، برای اینکه ظاهر اینکه گفته است: <span class="aya" rel="2_259" data-words="66-68">أعلم أن الله</span>... این است که بعد از روشن شدن امر، به همان علم و ایمان قبلی خود به قدرت مطلقه خدا برگشته است. و ظاهر اینکه خدای تعالی می‌فرماید: <span class="aya" rel="2_259" data-words="22-26">ثم بعثه قال کم لبثت...</span> این است که وی مردی مانوس با وحی و گفتگوی با خدای تعالی بوده، چون از این عبارت پیداست که پاسخ خدای تعالی که فرمود: بلکه صد سال است که مکث کرده‌ای اولین بار نبوده که به وی وحی می‌شده، و گرنه اگر اولین بار بود جا داشت فرموده باشد: همین که خدا او را زنده کرد به او فرمود: چنین و چنان ، و یا عبارتی نظیر آن، هم چنان که می‌بینیم در اولین باری که به موسی ع وحی کرد فرمود: <span class="aya" rel="20_11-12" data-words="1-8">فلما أتاها نودی یا موسی:، إنی أنا ربک</span><span class="footnote" rel="1" title="همین که نزد درخت آمد، ندا رسید که ای موسی من همانا پروردگار تو هستم سوره طه آیه ۱۱&quot;">*</span> و در سوره قصص در   <code class="page" rel="2,556"/> همین باره همین تعبیر را آورده، می‌فرماید: <span class="aya" rel="28_30" data-words="1-7">فلما أتاها نودی من شاطئ الواد الأیمن</span>.<span class="footnote" rel="1" title="آن گاه که نزد درخت آمد، از لبه وادی دست راست، ندا رسید سوره قصص آیه ۳۰&quot;">*</span> به هر حال، شخص مزبور پیامبری بوده که از خانه خود بیرون آمده، تا به محلی دور از شهر خودش سفر کند، به دلیل اینکه الاغی برای سوار شدن همراه داشته، و طعامی و آبی با خود برداشته، تا با آن سد جوع و عطش کند، همین که به راه افتاده تا به مقصد خود برود در بین راه به قریه‌ای رسیده که قرآن کریم آن را <em>قریه خراب</em> توصیف فرموده، و وی مقصدش آنجا نبوده بلکه گذارش به آن محل افتاده، و قریه نظرش را جلب کرده، لذا ایستاده و در سرنوشت آن به تفکر پرداخت، و از آنچه دید عبرت گرفت، که چگونه اهلش نابود شده‌اند و استخوانهای پوسیده آنها در پیش رویش ریخته است. </p> <p>سپس در حالی که به مردگان نگاه می‌کند با خود می‌گوید: <span class="aya" rel="2_259" data-words="12-15">أنی یحیی هذه الله</span> خدا چگونه اینها را زنده می‌کند؟. </p> <p>و <span class="phrase">اگر منظورش زنده و آباد شدن قریه بعد از ویرانیش بود و کلمه <em rel="fa_2_259_14-14" data-sentence="58:250">هذه</em> در کلامش اشاره به خود قریه بود، حق کلام این بود که بگوید: انی یعمر هذه اللَّه خدا چگونه این قریه را آباد می‌کند و دیگر اینکه وقتی قریه‌ای ویران شد، دیگر کسی انتظار آباد شدنش را نمی‌کشد، و اگر هم بکشد آرزو و انتظار محالی نیست تا تصورش امری عظیم باشد.</span> </p> <p>و اگر مورد اشاره‌اش با کلمه <em>هذا</em> اموات آرمیده در قبرها بود، لازم بود آن را ذکر کند، و بگوید: وی به گورستانی عبور کرد و گفت: خدا چگونه مردگان این گورها را زنده می‌کند؟ و دیگر نباید سخن از قریه به میان آید، چون قرآنی که از بلیغ‌ترین کلمات است، قطعا این معانی را رعایت می‌کند. </p> <p>به هر حال شخص مزبور در عبرت‌گیری‌اش تعمق کرد، و غرق در فکر شد و با خود گفت: عجب!صاحبان این استخوانها چند سال است که مرده‌اند؟ خدا می‌داند که چه تحولاتی به خود دیده‌اند، تا به این روز افتاده‌اند و چه صورتها که یکی پس از دیگری به خود گرفته‌اند، بطوری که امروز اصل آنها که همان انسانها باشند فراموش شده‌اند، در اینجا بود که گفت: راستی خدا چگونه اینها را زنده می‌کند؟ ، و این گفتارش دو جهت دارد، یکی تعجب از زنده شدن بعد از طول مدت، و جهت دوم تعجب برگشتن اجزا به صورت اولش، با اینکه این تغییرات غیر متناهی را به خود دیده‌اند. </p> <p>لذا خدای تعالی برایش مشکل را از هر دو جهت روشن کرد. </p> <p>   <code class="page" rel="2,557"/> اما از جهت اول از این راه روشن کرد که خود او را بمیرانید و دوباره زنده کرد، و پرسید که چقدر مکث کردی؟. </p> <p>و اما از جهت دوم از این راه که استخوانهایی که در پیش رویش ریخته بود زنده کرد، و جلو چشمش اعضاء بدن آن مردگان را به هم وصل نمود. </p> <p>پس خداوند او را صد سال بمیرانید، قبلا گفتیم که مردن و زنده شدنش در دو زمان از روز بود، که اینچنین به شک افتاده می‌گوید: آیا یک روز خوابیدم یا پاره‌ای از یک روز، و ظاهرا مردنش در طرف‌های صبح و زنده شدنش در طرف بعد از ظهر بوده، چون اگر به عکس این بود می‌بایست بگوید <span class="aya" rel="2_259" data-words="28-29">لبثت یوما</span> یعنی یک روز خوابیدم. </p> <p>خدای سبحان پاسخش داد: <span class="aya" rel="2_259" data-words="34-37">بل لبثت مائة عام</span> یعنی بلکه صد سال خوابیدی، همین که این سخن را شنید سخت تعجب کرد که پس چرا صد سال به نظر یک روز آمد، و در عین حال پاسخ خدا، جواب از این تعجب هم بود که پس چرا من یک روز خوابیدم؟، مگر انسان اینقدر می‌خوابد؟. </p> <p>آن گاه خدای سبحان برای اینکه کلام خود بلکه صد سال خوابیدی را تایید نموده و برایش شاهد بیاورد فرمود: ببین طعام و شرابت را که متغیر نشده و به الاغت نظر کن ، و این تذکر برای آن بود که وقتی گفت: یک روز خوابیدم یا قسمتی از یک روز را معلوم شد هیچ متوجه کوتاهی و طول مدت نشده، و از سایه آفتاب و یا نور آن و سایر اوضاع و احوال به دست آورده که این مقدار خوابیده و وقتی به او گفته شد تو صد سال است که خوابیده‌ای، چون امکان داشت که این جواب تردید برایش به وجود بیاورد که چرا هیچ تغییری در خودش، در بدنش و لباسش نمی‌بیند در حالی که اگر انسان صد سال بمیرد در این مدت طولانی باید وضع بدنیش تغییر کند، طراوت بدن را از دست بدهد، و خاک شده و استخوانی پوسیده گردد. </p> <p>خدای تعالی این شبهه را که ممکن بود در دل او پیدا شود، از این راه دفع کرد که دستور داد به طعام و شراب خود بنگر که نه گندیده و نه تغییر دیگری کرده، و نیز به الاغ خود بنگر که استخوانهای پوسیده‌اش پیش رویت ریخته، و همین استخوانهای الاغ بهترین دلیل است بر اینکه مدت خوابش طولانی بوده و وضع طعام و شرابش بهترین دلیل است بر اینکه برای خدا امکان دارد که چیزی را در چنین مدت طولانی به یک حال نگه دارد: بدون اینکه دستخوش تغییر شود. </p> <p>از اینجا این معنا هم روشن می‌شود که الاغ او نیز مرده و استخوان شده بود، و گویا اگر از مردن الاغ سخنی به میان نیاورده، به خاطر ادبی است که قرآن همواره رعایت آن را<code class="page" rel="2,558"/> می‌کند. </p> <p>و سخن کوتاه اینکه: بعد از نشان دادن طعام و شراب و زنده شدن الاغ، بیان الهی تمام شد، و معلوم شد که تعجب وی از طول مدت بیجا بود، چون از او اعتراف گرفت که صد سال مردن با یک روز و یا چند ساعت مردن و سپس زنده شدن فرقی ندارد، هم چنان که در روز قیامت از اهل محشر، نظیر این اعتراف را می‌گیرد. </p> <p>پس خداوند برای این شخص روشن کرد که کم و زیاد بودن فاصله زمانی میان احیا و اماته برای خدای تعالی تفاوت نمی‌کند و در قدرت او که حاکم بر همه چیز است اثری نمی‌گذارد، چون قدرت او مادی و زمانی نیست، تا وضعش به خاطر عارض شدن عوارض، دگرگون و کم و زیاد شود، مثلا زنده کردن مرده‌های دیروز برایش آسان و زنده کردن مرده‌های سالهای پیش، برایش دشوار باشد، بلکه در برابر قدرت او، دور و نزدیک، یکسان و مساوی است، هم چنان که خودش فرمود: <span class="aya" rel="70_6-7" data-words="1-6">إنهم یرونه بعیدا، و نراه قریبا</span> مردم، قیامت را دور می‌پندارند، ولی ما آن را نزدیک می‌بینیم<span class="footnote" rel="1" title="سوره معارج آیه ۶ و ۷">*</span> و نیز فرمود: <span class="aya" rel="16_77" data-words="7-13">و ما أمر الساعة إلا کلمح البصر</span> امر قیامت، بیش از چشم بر هم زدنی نیست.<span class="footnote" rel="2" title="سوره نحل آیه ۷۷">*</span> سپس خدای تعالی به شخص مورد بحث فرمود: <span class="aya" rel="2_259" data-words="49-52">و لنجعلک آیة للناس</span>، و این جمله که بیانگر یکی از نتایج این قصه است، عطف شده بر نتایجی که در کلام نیامده است، و معنایش اینست که: ما انجام دادیم آنچه را که باید انجام می‌دادیم و این بخاطر آن بود که تا بیان کنیم برای تو این و آن را و همچنین به خاطر این انجام دادیم که تو را آیتی برای مردم قرار دهیم پس این جمله می‌فهماند که فایده این داستان منحصر در این نبوده که حقیقت مرده زنده کردن را به او نشان دهد، بلکه فوائدی دیگر داشته است که یکی از آنها این بوده که آن پیامبر آیتی برای مردم باشد. </p> <p>پس غرض از آیه <span class="aya" rel="2_259" data-words="53-56">و انظر إلی العظام</span>... بیان حقیقت امر است برای خود او، و غرض از مرده زنده کردن بیان حقیقت است هم برای او، و هم برای همه مردم و چون همه مردم آنجا حاضر نبودند خود آن پیامبر آیتی است برای مردم، از اینجا می‌فهمیم که چرا آیه‌ <span class="aya" rel="2_259" data-words="49-52">و لنجعلک آیة للناس</span> جلوتر از آیه: <span class="aya" rel="2_259" data-words="53-56">و انظر إلی العظام</span> ذکر شد. </p> <p>از آنچه که بیان شد روشن گردید که چرا کلمه <em>انظر</em> سه بار تکرار شده، برای اینکه     <code class="page" rel="2,559"/> معلوم شد، در هر بار غرضی در کار بوده و آن غیر از آن غرضی است که در دفعات دیگر بوده است. </p> <h3> <span class="title" rel="2_259 2_258 2_260">بیان آیات</span> </h3> <p> علاوه بر آن فوائدی که در قصه بود، این حقیقت نیز بیان شده که در قیامت وقتی مردگان زنده می‌شوند، چه حالی دارند، و پیش خود چه احساسی دارند، در آن روز مثل همین صاحب قصه شک می‌کنند که چقدر آرمیدیم، هم چنان که خداوند متعال در قرآن فرموده: <span class="aya" rel="30_55-56" data-words="1-36">و یوم تقوم الساعة یقسم المجرمون: ما لبثوا غیر ساعة، کذلک کانوا یؤفکون، و قال الذین أوتوا العلم و الإیمان لقد لبثتم فی کتاب الله إلی یوم البعث، فهذا یوم البعث و لکنکم کنتم لا تعلمون</span>.<span class="footnote" rel="1" title="و روزی که قیامت به پا شود گنهکاران سوگند خورند که جز ساعتی در قبر بسر نبرده‌اند، در دنیا نیز همین طور سرگردان بودند، و کسانی که علم و ایمان به آنها داده شده، گویند: در کتاب خدای چنین است که تا روز قیامت بسر برده‌اید، و اینک روز قیامت است، ولی شما نمی‌دانسته‌اید سوره روم آیه ۵۶&quot;">*</span> گفتیم از سخن این شخص که گفت: <span class="aya" rel="2_259" data-words="12-15">أنی یحیی هذه الله</span> دو جهت استفاده می‌شود، یکی زنده شدن بعد از طول مدت، و دوم برگشتن اجزا به صورت اولیه خود تا اینجا خدای سبحان جواب از جهت اول را روشن ساخت، اینک برای روشن شدن جهت دوم نظر او را به استخوانهای پوسیده متوجه می‌سازد، و می‌فرماید: <span class="aya" rel="2_259" data-words="53-58">و انظر إلی العظام کیف ننشزها</span>. </p> <p><span class="phrase">کلمه <em rel="fa_2_259_58-58" data-sentence="5:384">ننشز</em> از مصدر <em>انشاز</em> است که به معنای رشد و نمو دادن می‌باشد، و ظاهر آیه این است که مراد از کلمه <em rel="fa_2_259_56-56" data-sentence="160:272">عظام</em> استخوانهای الاغ می‌باشد، چون اگر منظور استخوانهای اهل قریه بود آیت بودن منحصر در آن شخص نبود، با اینکه ظاهر آیه این است که منحصر در او است، چون می‌فرماید: تا تو را آیتی قرار دهیم ، و اگر منظور استخوانهای اهل قریه بود، آن وقت زنده شدن اهل قریه، همه اهل قریه را آیت می‌کرد.</span> </p> <p>و از سخنان عجیب، سخنی است که بعضی از مفسرین گفته‌اند، که مراد از عظام، استخوانهای داخل بدن زندگان است، که <em>انشاز</em> آنها عبارت است از اینکه خدا آنها را نمو می‌دهد و گوشت بر روی آنها می‌پوشاند و این خود از آیات بعث است، برای اینکه می‌فهماند آن خدایی که به این استخوانها جان می‌دهد، و در نتیجه استخوانها نمو می‌کند، قادر است که مردگان را زنده کند، چرا که: او بر هر چیزی قادر است، و خدای تعالی در جای دیگر قرآن با نظیر این مطلب بر مساله بعث استدلال کرده، و آن زمین مرده‌ای است که با فرستادن آب و رویاندن گیاه زنده‌اش می‌کند، و لیکن این سخن ادعایی بدون دلیل است. </p> <p>پس از همه مطالب گذشته این معنا روشن شد که تمامی جملات آیه از آنجا که می‌فرماید: <span class="aya" rel="2_259" data-words="18-19">فأماته الله</span> تا به آخر یک جوابند، و تکرار جمله: <span class="aya" rel="2_259" data-words="13-15">یحیی هذه الله</span> نیستند. </p> <h3> <span class="title" rel="2_259 2_258 2_260">پیامبری که بعد از مرگ زنده شد، بعد از زنده شدن به صحت علم قبلی خود پی برد نه اینکه جاهل بود و علم پیدا کرد</span> </h3> <p> <span class="aya" rel="2_259" data-words="62-72">فلما تبین له قال: أعلم أن الله علی کل شیء قدیر</span> این آیه در صدد بیان این است که: بعد از آنکه مطلب برای این شخص روشن شد، او به خاطر خود رجوع می‌کند و به یاد می‌آورد که قبلا هم به قدرت مطلقه و بی پایان الهی ایمان داشته است و کانه قبلا بعد از آنکه کجا خدا اینها را زنده می‌کند در قلبش خطور کرده، به علم و ایمانی که به قدرت مطلقه خدا داشته، اکتفاء نموده، و بعد از آنکه با مردن و زنده شدن خود، قدرت خدا را به چشم دیده، دوباره به قلب خود مراجعه نموده و همان ایمان و علم قبلی خود را تصدیق کرده، و به خدای تعالی عرضه داشته که خدایا تو همواره برای من خیرخواهی می‌کنی، و هرگز در هدایت به من خیانت نمی‌کنی، و ایمانی که همواره دلم به آن اعتماد داشت که قدرت تو مطلق است جهل نبود، بلکه علمی بود که لیاقت آن را داشت که به آن اعتماد شود. </p> <p>و نظائر این مطلب بسیار است، بسیار می‌شود که آدمی به چیزی علم دارد، لیکن فکری در ذهنش خطور می‌کند که با آن علم منافات دارد، اما نه اینکه علم بکلی از بین رفته تبدیل به شک می‌شود، بلکه بخاطر عوامل و اسباب دیگری این فکر به ذهن می‌آید ناچار خود را به همان علمی که دارد قانع می‌کند، تا روزی آن شبهه برطرف شود، و بعد از آنکه شبهه برطرف شد، دوباره به همان علم خودش مراجعه نموده، می‌گوید: من که از اول می‌دانستم و می‌گفتم مطلب از این قرار است و آن طور که مقتضای آن شبهه بود نیست و از اینکه علم قبلیش، علمی صائب و درست بود خوشحال می‌شود. </p> <p>و معنای آیه شریفه این نیست که بعد از زنده شدن تازه علم پیدا کرد به اینکه خدا به هر چیز قادر است، و قبل از آن در شک بوده، برای اینکه: اولا: همانطور که قبلا نیز اشاره کردیم صاحب این داستان پیامبری بوده که از غیب با او سخن می‌گفته‌اند، و ساحت انبیاء، منزه از جهل به مقام پروردگار است، آن هم مثل صفت قدرت که از صفات ذات است. </p> <p>و ثانیا: اگر بعد از زنده شدن، علم به قدرت خدا پیدا کرده باشد باید گفته باشد:  <em>علمت</em> یعنی حالا فهمیدم، و یا تعبیری نظیر این کرده باشد. </p> <p>و ثالثا: صرف علم به اینکه خدا قادر بر زنده کردن مردگان است باعث آن نمی‌شود که علم پیدا شود به اینکه خدا به هر چیزی قادر است، بله، ممکن است اشخاص ساده لوح که زنده کردن مردگان در نظرشان از تمامی مقدورات مهم‌تر است، وقتی ببینند که خدا مرده‌ای را زنده کرد از شدت تعجب و عظمت امر، همه چیز را از یاد ببرند، و حدس بزنند که پس او به هر چیزی<code class="page" rel="2,561"/> قادر است، هر کاری که بخواهد و یا از او بخواهند می‌تواند انجام دهد، و لیکن چنین اعتقادی حدسی، زائیده مرعوبیت از عظمت صاحب قدرت است، و چنین اعتقادی دائمی و صد در صد نیست، زیرا وقتی این عمل را مکرر ببینند و در نتیجه عظمت آن شخص از بین برود، آن اعتقاد هم از بین می‌رود، و اگر چنین چیزی صحیح بود باید هیچ فردی که زنده شدن مرده را ندیده، چنین اعتقادی نداشته باشد. </p> <p>و به هر حال چنین فکری قابل اعتماد نیست، و حاشا بر کلام خدای تعالی و بر قرآن که چنین اعتقاد و چنین نتیجه‌ای را نتیجه‌ای قابل ستایش بداند، و آن را مدح کند، با اینکه می‌بینیم خدای تعالی بعد از ذکر قصه، اعتقاد آن شخص را ستوده، و فرموده: <span class="aya" rel="2_259" data-words="62-72">فلما تبین له قال أعلم أن الله علی کل شیء قدیر</span>، علاوه بر اینکه اصلا چنین اعتقادی خطا است، و لایق به ساحت مقدس انبیاء ع نیست. </p> <h3> <span class="title" rel="2_260 2_259 2_258">مراد ابراهیم ع از سؤال از چگونگی زنده کردن مردگان ارنی کیف تحیی الموتی </span> </h3> <p> <span class="aya" rel="2_260" data-words="1-9">و إذ قال إبراهیم رب أرنی کیف تحی الموتی</span>. </p> <p>در سابق گفتیم که این آیه عطف بر مقدر است، و تقدیر کلام چنین است: <em>و اذکر اذ قال</em> یعنی به یاد بیاور موقعی را که ابراهیم گفت... و عامل در ظرف همان <em>اذکر</em> است که در تقدیر می‌باشد. </p> <p>بعضی از مفسرین احتمال داده‌اند که عامل ظرف اذ جمله‌ <span class="aya" rel="2_260" data-words="10-14">قال أ و لم تؤمن</span> باشد، و ترتیب کلام چنین باشد: قال ا و لم تؤمن اذ قال ابراهیم رب ارنی ، و لیکن این توجیه ضعیف است. </p> <p>و آیه: <span class="aya" rel="2_260" data-words="6-9">أرنی کیف تحی الموتی</span>، بر چند نکته دلالت دارد. </p> <p>نکته اول اینکه: ابراهیم خلیل ع از خدای تعالی درخواست دیدن زنده نمودن را کرد، نه بیان استدلالی، زیرا انبیاء ع و مخصوصا پیغمبری چون ابراهیم ع مقامشان بالاتر از آن است که معتقد به قیامت باشند، در حالی که دلیلی بر آن نداشته و از خدا درخواست دلیل کنند، چون اعتقاد به یک امر نظری و استدلالی احتیاج به دلیل دارد، و بدون دلیل، اعتقاد تقلیدی و یا ناشی از اختلال روانی و فکری خواهد بود در حالی که نه تقلید لایق به ساحت پیغمبری چون آن جناب است، و نه اختلال فکری، علاوه بر اینکه ابراهیم ع سؤال خود را با کلمه <em>کیف</em> ادا کرد، که مخصوص سؤال از خصوصیات وجود چیزی است، نه از اصل وجود آن، وقتی شما از مخاطب خود می‌پرسید که آیا زید را همراه ما دیدی؟ سؤال از اصل دیدن زید است و چون می‌پرسی زید را چگونه دیدی؟ سؤال از اصل دیدن نیست، بلکه از خصوصیات دیدن و یا به عبارت دیگر دیدن خصوصیات است، پس معلوم شد که ابراهیم<code class="page" rel="2,562"/> ع درخواست روشن شدن حقیقت کرده، اما از راه بیان عملی، یعنی نشان دادن، نه بیان علمی به احتجاج و استدلال. </p> <p>نکته دوم اینکه: آیه شریفه دلالت می‌کند بر اینکه ابراهیم ع درخواست کرده بود که خدا کیفیت احیا و زنده کردن را به او نشان دهد، نه اصل احیا را، چون درخواست خود را به این عبارت آورد: چگونه مرده را زنده می‌کنی؟ ، و این سؤال می‌تواند دو معنا داشته باشد، معنای اول اینکه چگونه اجزای مادی مرده، حیات می‌پذیرد؟ و اجزای متلاشی دوباره جمع گشته و به صورت موجودی زنده شکل می‌گیرد؟ و خلاصه اینکه چگونه قدرت خدا بعد از موت و فنای بشر به زنده کردن آنها تعلق می‌گیرد؟. </p> <p>معنای دوم اینکه: سؤال از کیفیت افاضه حیات بر مردگان باشد، و اینکه خدا با اجزای آن مرده چه می‌کند که زنده می‌شوند؟ و حاصل اینکه سؤال از سبب و کیفیت تاثیر سبب است، و این به عبارتی همان است که خدای سبحان آن را ملکوت اشیاء خوانده و فرموده: <span class="aya" rel="36_82-83" data-words="1-16">إنما أمره إذا أراد شیئا أن یقول له کن فیکون، فسبحان الذی بیده ملکوت کل شیء</span>، امر او هر گاه چیزی را بخواهد ایجاد کند تنها به این است که به آن بگوید: <em>باش</em> و او موجود شود، پس منزه است خدایی که ملکوت هر چیزی به دست اوست.<span class="footnote" rel="1" title="سوره یس آیه ۸۳">*</span> و منظور ابراهیم ع، سؤال از کیفیت حیات پذیری به معنای دوم بوده، نه به معنای اول، به چند دلیل، دلیل اول، اینکه گفت: <span class="aya" rel="2_260" data-words="7-9">کیف تحی الموتی</span> بضم <em>تاء</em> که مضارع از مصدر <em>احیاء</em> است یعنی مردگان را چگونه زنده می‌کنی؟ پس از کیفیت زنده کردن پرسیده، که خود یکی از افعال خاص خدا و معرف او است، خدایی که سبب حیات هر زنده‌ای است و به امر او هر زنده‌ای زنده می‌باشد، و اگر گفته بود: <span class="aya" rel="2_260" data-words="7-9">کیف تحی الموتی</span> به فتح <em>تاء</em> یعنی چگونه مردگان زنده می‌شوند، در این صورت سؤال از کیفیت حیات‌پذیری به معنای اول یعنی کیفیت جمع شدن اجزای یک مرده و برگشتنش به صورت اول و قبول حیات بوده. </p> <p>تکرار می‌کنم که اگر سؤال از کیفیت حیات پذیری به معنای اول بود، باید عبارت آن <span class="aya" rel="2_260" data-words="7-9">کیف تحی الموتی</span> به فتح <em>تاء</em> بود نه به ضم آن. </p> <p>دلیل دوم اینکه: اگر سؤال آن جناب از کیفیت حیات پذیری اجزا بود، دیگر وجهی نداشت که این عمل به دست ابراهیم ع انجام شود، و کافی بود خدای تعالی در پیش روی آن جناب حیوان مرده‌ای را زنده کند. </p> <p>   <code class="page" rel="2,563"/> دلیل سوم اینکه: اگر منظورش سؤال از کیفیت حیات پذیری به نحو اول بود جا داشت در آخر کلام‌بفرماید: <span class="aya" rel="2_259" data-words="66-72">أعلم أن الله علی کل شیء قدیر</span>، نه اینکه بفرماید: <span class="aya" rel="2_260" data-words="39-44">و اعلم أن الله عزیز حکیم</span>، چون روش قرآن کریم این است که در آخر هر آیه از اسماء و صفات خدای تعالی، آن صفتی را ذکر کند که متناسب با مطلب همان آیه باشد، و مناسب با زنده کردن مردگان، صفت قدرت است نه صفت عزت و حکمت، چون عزت و حکمت که اولی عبارت است از دارا بودن ذات خدا هر آنچه را که دیگران ندارند، و مستحق آن هستند، و دومی عبارت است از محکم‌کاری او با دادن و افاضه حیات از ناحیه او تناسب دارد نه با قابلیت ماده برای گرفتن حیات و افاضه او دقت فرمائید. </p> <p>از آنچه گذشت فساد گفتار بعضی از مفسرین روشن شد، که گفته‌اند: ابراهیم ع در جمله‌ <span class="aya" rel="2_260" data-words="5-6">رب أرنی</span> از خدای تعالی درخواست علم به کیفیت احیا را کرده، نه دیدن آن را، و پاسخی هم که در آیه شریفه آمده بر بیش از این دلالت ندارد. </p> <h3> <span class="title" rel="2_260 2_259 2_258">گفته برخی از مفسرین مبنی بر اینکه ابراهیم ع درخواست علم به کیفیت احیا را نموده نه دیدن آن را</span> </h3> <p> و اینک خلاصه گفتار آن مفسر: در این آیه چیزی که دلالت کند بر اینکه خدا دستور زنده کردن به ابراهیم ع داده باشد نیامده، و همچنین آیه دلالت ندارد بر اینکه ابراهیم ع این کار را انجام داده و آن چهار مرغ را چنین و چنان کرده باشد، چون هر فرمان و امری به منظور امتثال صادر نمی‌شود، بلکه ممکن است یک خبری را به صورت امر و دستور بیان کنند، مثل اینکه کسی از شما بپرسد جوهر خودنویس را چگونه درست می‌کنند؟ و شما در پاسخ بگویی فلان چیز و فلان چیز را بگیر و آنها را چنین و چنان کن تا جوهر درست شود و منظور شما در حقیقت امر و دستور نیست، بلکه می‌خواهی خبر دهی که مرکب را اینگونه درست می‌کنند. </p> <p><span class="phrase">مفسر نامبرده آن گاه گفته است: در قرآن چه بسا از خبرها که به صورت امر آمده است و در حقیقت، کلام در این آیه مثلی است برای زنده کردن مرده و معنایش این است که چهار رقم مرغ بگیر، و نزد خود نگه دار، بطوری که هم تو با آنها انس بگیری و هم آنها با تو مانوس شوند، بطوری که هر وقت صداشان بزنی پیش تو بیایند، چون مرغان از سایر حیوانات زودتر انس می‌گیرند، آن گاه هر یک از آنها را بر سر یک کوهی بگذار، و سپس آنها را یکی یکی صدا کن، می‌بینی که به سرعت نزدت می‌آیند، بدون اینکه جدایی کوه‌ها و دوری مسافت مانع آمدنشان شود، پروردگار تو نیز چنین است، وقتی بخواهد مردگانی را زنده کند، با کلمه <em>تکوین</em> آنها را صدا می‌زند، و می‌فرماید: <em>زنده شوید</em> ، و زنده می‌شوند، بدون اینکه تفرق اجزای بدن آنها مانع شود، همانطور که در آغاز خلقت بهمین نحو موجودات را آفرید، و به آسمانها و زمین فرمان<code class="page" rel="2,564"/> داد: <span class="aya" rel="41_11" data-words="12-15">ائتیا طوعا أو کرها</span> باید بیائید چه بخواهید و چه نخواهید، و موجودات در پاسخ عرضه داشتند: <span class="aya" rel="41_11" data-words="17-18">أتینا طائعین</span> با رغبت آمدیم.<span class="footnote" rel="1" title="سوره فصلت آیه ۱۱">*</span> آن گاه پنج دلیل بر گفتار خود آورده و می‌گوید: دلیل اول: در خود آیه است که می‌فرماید: <em rel="fa_2_260_25-25" data-sentence="1196:826">فصرهن</em> چون معنای این کلمه چنین است: آنها را متمایل کن یعنی میل آنها را به سوی خود ایجاد کن و این همان ایجاد انس است، شاهد ما بر اینکه معنای آن چنین است، متعدی شدن و مفعول گرفتن کلمه به حرف  <em>الی</em> است، چون فعل <em>صار-یصیر</em> وقتی با این حرف متعدی شود معنای متمایل کردن از آن فهمیده می‌شود و اینکه مفسرین گفته‌اند: به معنای تقطیع و تکه تکه کردن است، و در آیه معنایش این است که مرغان را بعد از سر بریدن قطعه قطعه کن، با متعدی شدن به وسیله حرف  <em>الی</em> سازگار نیست، و اما اینکه بعضی گفته‌اند: کلمه <em rel="fa_2_260_26-26" data-sentence="1759:310">الیک</em> متعلق<span class="footnote" rel="2" title="متعلق بودن کلمه‌ای به کلمه یا جمله دیگر این است که معنای کلمه دوم و یا جمله، بوسیله کلمه اول تکمیل می‌شود">*</span> به جمله <em>خذ</em>  است، نه به جمله <em rel="fa_2_260_25-25" data-sentence="2015:99">فصرهن</em> و معنایش این است که چهار مرغ برای خود اختیار کن و آنها را قطعه قطعه کن، معنایی است خلاف ظاهر کلام.</span> </p> <p><span class="phrase">دلیل دوم: از ظاهر آیه بر می‌آید هر چهار ضمیر در این کلمات یعنی <em rel="fa_2_260_25-25" data-sentence="63:467">صرهن</em> و  <em rel="fa_2_260_32-32" data-sentence="124:450">منهن</em> و <em rel="fa_2_260_35-35" data-sentence="185:433">ادعهن</em> و <em rel="fa_2_260_36-36" data-sentence="247:415">یاتینک</em> یک مرجع دارندو آن کلمه <em rel="fa_2_260_24-24" data-sentence="331:378">طیور</em> است، و بنا به گفته ما هر چهار ضمیر به <em rel="fa_2_260_24-24" data-sentence="428:327">طیر</em> بر می‌گردد، ولی بنا به گفتار دیگران، لازم می‌آید این وحدت مرجع، از بین برود، یعنی دو ضمیر اول به <em rel="fa_2_260_24-24" data-sentence="583:216">طیور</em> و سومی و چهارمی به <em>اجزای</em> آنها بر گردد تا معنا چنین شود: آنها را قطعه قطعه کن، و از مجموع آنها بر سر هر کوهی مقداری را بگذار، آن گاه آنها را تک تک صدا بزن، مثلا اجزاء خروس را صدا بزن، پس آن خروس نزدت می‌آید.</span> و لیکن این خلاف ظاهر آیه است، که بین ضمیرها تفرقه بیندازیم. </p> <p>بعضی از مفسرینی که نظریه فوق را پذیرفته‌اند ادله دیگری نیز اضافه کرده‌اند که بدین قرارند. </p> <p>دلیل سوم: نشان دادن کیفیت خلقت، اگر به این معنا باشد که خدا نشان بدهد که چگونه اجزای به باد رفته مرده‌ای را جمع می‌کند، و به صورت اولش بر می‌گرداند چنین منظوری با قطعه قطعه کردن چهار مرغ، و درهم آمیختن آنها با یکدیگر و قرار دادن هر جزئی از مجموع را بر سر کوهی حاصل نمی‌شود، چون در چنین فرضی چگونه تصور می‌شود که شخصی حرکت ذره     <code class="page" rel="2,565"/> ذره‌های بدن خروس را مثلا و دگرگونگی‌های آنها را مشاهده کند که دارند به یکدیگر وصل می‌شوند. و اگر به این معنا باشد که خدا شخص را بر کنه کلمه تکوینی خود که همان اراده الهیه اوست و گوینده آن کلمه و حقیقت آن هم همان هستی موجودات می‌باشد، آگاهی و احاطه بدهد. چنین چیزی به حکم ظاهر قرآن و اجماع همه مسلمانان از دو جهت امری غیر ممکن است، زیرا نه بشر می‌تواند به کنه هستی موجودات احاطه یابد، و نه صفات خدا کیفیت می‌پذیرد، تا ابراهیم نشان دادن آن را درخواست کند. </p> <p><span class="phrase">دلیل چهارم: جمله <span class="aya" rel="2_260" data-words="28-29">ثم اجعل</span>... <em>به خاطر کلمه</em> ثم-سپس دلالت بر بعدیت دارد، و این بعدیت با معنایی که ما برای <em rel="fa_2_260_25-25" data-sentence="167:158">صرهن</em> کردیم، و آن را به معنای مانوس شدن گرفتیم مناسب‌تر است، و همچنین خود کلمه <em rel="fa_2_260_25-25" data-sentence="299:71">صرهن</em> با آن معنا سازگار است، نه با سر بریدن و گوشت و استخوان آنها را کوبیدن.</span> </p> <p><span class="phrase">دلیل پنجم: اگر منظور خداوند متعال، آن معنایی باشد که سایر مفسرین گفته‌اند، مناسب‌تر آن بود که آیه شریفه با اسم <em rel="fa_2_259_72-72" data-sentence="111:156">قدیر</em> ختم شود، نه با دو اسم <em rel="fa_2_260_42-42" data-sentence="192:120">عزیز</em> و <em rel="fa_2_260_43-43" data-sentence="253:104">حکیم</em> برای اینکه <em rel="fa_2_260_42-42" data-sentence="323:79">عزیز</em> به معنای قادری است که دسترسی به او ممکن نباشد، این بود نظریه عده‌ای از مفسرین.</span> </p> <h3> <span class="title" rel="2_260 2_259 2_258">بی اعتباری آن نظریه و پاسخ به دلائل پنجگانه آن</span> </h3> <p> <span class="phrase">خواننده عزیز اگر در بیان قبلی ما مقدار بیشتری دقت کند بی‌اعتباری این نظریه را می‌فهمد، زیرا سؤال و درخواست ابراهیم ع <em>أرنی-نشانم بده</em> و جمله کیف تحیی الموتی-چگونه مردگان را زنده می‌کنی ، و دستور خدای تعالی به اینکه این عمل به دست خود ابراهیم ع انجام گیرد که بیانش گذشت هیچ یک از اینها با معنایی که اینها برای آیه ذکر کردند نمی‌سازد، علاوه بر اینکه کلمه <em rel="fa_2_260_33-33" data-sentence="360:147">جزء</em> در جمله سپس بر سر هر کوهی جزئی از آنها را بگذار ظهور در جزء تک تک هر مرغی دارد، نه در اینکه یک مرغ را سر آن کوه، و یکی دیگر را سر کوهی دیگر بگذار.</span> </p> <p>و اما پنج دلیلی که بر گفتار خود آورده‌اند هیچ یک درست نیست. </p> <p><span class="phrase">اما جواب از دلیل اول: معنای کلمه <em rel="fa_2_260_25-25" data-sentence="33:451">صرهن</em> همان قطعه قطعه کردن است، و اگر با حرف <em>الی</em> متعدی شده و مفعول بگیرد دلیل بر آن نیست که به معنای متمایل کردن باشد، بلکه برای این است که کلمه نامبرده علاوه بر معنای <em>قطع کردن</em> متضمن معنای به طرف خود کشیدن نیز هست، هم چنان که در جمله‌ <span class="aya" rel="2_187" data-words="5-7">الرفث إلی نسائکم</span> کلمه  <em>رفث</em> متضمن معنای <em>افضاء</em> هم بوده و با حرف <em>الی</em> متعدی شده است به تفسیر آیه  187 سوره بقره مراجعه فرمائید.</span> <code class="page" rel="2,566"/> و اما جواب دلیل دوم: این است که ما نیز تمامی ضمیرهای چهارگانه را به طیور بر می‌گردانیم، و اگر بپرسی چطور ضمیر سومی و چهارمی را به طیور بر می‌گردانی؟ با اینکه از طیور تنها اجزایش مانده و صورتش به کلی از بین رفته، ما نیز عین این سؤال را از شما می‌کنیم، که‌در آیه: <span class="aya" rel="41_11" data-words="1-18">ثم استوی إلی السماء و هی دخان فقال لها و للأرض ائتیا طوعا أو کرها قالتا أتینا طائعین</span><span class="footnote" rel="1" title="سوره فصلت آیه ۱۱">*</span>. </p> <p><span class="phrase">چگونه ضمیر <em>هی</em> و <em>ها</em> را به آسمان بر می‌گردانید، در حالی که آن روز از آسمان تنها ماده دودی شکلش وجود داشت و صورت آسمانی به خود نگرفته بود و چگونه ضمیر <em>له</em>  در آیه: <span class="aya" rel="36_82" data-words="1-10">إنما أمره إذا أراد شیئا أن یقول له کن فیکون</span><span class="footnote" rel="2" title="سوره یس آیه ۸۲">*</span> را به <em rel="fa_2_259_71-71" data-sentence="354:111">شی‌ء</em> بر می‌گردانید؟ در حالی که قبل از کلمه <em>کن</em> یعنی ایجاد موجودات، چیزی موجود نبوده، تا ضمیر به آن بر گردد.</span> </p> <p>و <span class="phrase">حقیقت این است که تنها در خطاب‌های لفظی است که باید مخاطب قبلا وجود داشته باشد، و اما در خطاب‌های تکوینی قضیه درست بر عکس است، یعنی وجود مخاطب فرع خطاب است، چون خطاب‌های تکوینی همان ایجاد است، و معلوم است که تا خطاب صادر نشود، مخاطبی پدید نمی‌آید، چون <em>وجود</em> ، فرع بر <em>ایجاد</em> است، هم چنان که در آیه‌ <span class="aya" rel="16_40" data-words="6-10">أن نقول له کن فیکون</span><span class="footnote" rel="3" title="سوره نحل آیه ۴۰">*</span> کلمه <em>فیکون</em> اشاره به وجود <em rel="fa_2_259_71-71" data-sentence="485:57">شی‌ء</em> است که متفرع شده بر کلمه <em>کن</em>  که همان ایجاد است.</span> </p> <p>و اما جواب دلیل سوم: این است که ما طرف دیگر و شق دوم را قائلیم، و می‌گوئیم سؤال از کیفیت فعل خدای سبحان و احیای او است، نه از کیفیت حیات‌پذیری ماده و اینکه گفتند: بشر نمی‌تواند به کنه اراده الهی پی ببرد، چون اراده از صفات اوست هم به دلیل ظاهر قرآن و هم به اتفاق همه مسلمانان، در پاسخ می‌گوئیم: اراده از صفات فعل است نه از صفات ذات، صفتی است مانند خالقیت و رازقیت و امثال آن که از فعل خدا انتزاع می‌شود. و آن که دست بشر بدان نمی‌رسد ذات متعالیه خداست، هم چنان که خودش در کلام مجیدش فرمود: <span class="aya" rel="20_110" data-words="8-12">و لا یحیطون به علما</span><span class="footnote" rel="4" title="احاطه علمی به او نمی‌یابند سوره طه آیه ۱۱۰&quot;">*</span>. </p> <p>پس اراده صفتی است که از فعل خدا انتزاع می‌شود، و آن فعل عبارت است از  <em>ایجاد</em> که با وجود هر چیزی متحد است، و عبارت است از کلمه <em>کن</em> در آیه ان تقول له         <code class="page" rel="2,567"/> کن فیکون ، و خدای سبحان در دنباله این آیه فرموده: این کلمه عبارت است از ملکوت هر چیز: <span class="aya" rel="36_83" data-words="1-6">فسبحان الذی بیده ملکوت کل شیء</span><span class="footnote" rel="1" title="سوره یس آیه ۸۳">*</span>. </p> <p>از سوی دیگر صریحا فرموده: ملکوت خود را به ابراهیم نشان دادیم، <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span><span class="footnote" rel="2" title="این چنین ملکوت آسمانها و زمین را به ابراهیم نشان دادیم برای اینکه چنین و چنان شود و نیز برای اینکه او از صاحبان یقین گردد سوره انعام آیه ۷۵&quot;">*</span> و یکی از ملکوت آسمانها و زمین، همین زنده کردن مرغان نامبرده در آیه است. </p> <p>حال ببینیم منشا این شبهه و نظائر آن چیست؟ منشا آن این است که این دانشمندان گمان کرده‌اند که خواستن ابراهیم از طیور و گفتن عیسی ع به مردگان هنگام زنده کردن آنها به اینکه برخیز به اذن خدا ، و نیز جریان یافتن باد به امر سلیمان و سایر معجزات که در کتاب و سنت از آنها نامبرده شده، اثری است که خدای تعالی در الفاظ این پیامبران قرار داده، یعنی اثر و خاصیت خود الفاظ آنهاست و یا اثری است که خدا در ادراک تخیلی<span class="footnote" rel="3" title="برای ادراکات انسان از خارج سه مرتبه قائل شده‌اند،۱-مرتبه حس ۲-مرتبه خیال،۳-مرتبه تعقل">*</span> آنان     </p> <p>مرتبه حس: عبارت است از آن صوری از اشیاء که در حال مواجهه و یا مقابله و ارتباط مستقیم ذهن با خارج با به کار افتادن یکی از حواس پنجگانه یا بیشتر در ذهن منعکس می‌شود، مثلا هنگامی که انسان چشمها را باز نموده و منظره‌ای را که در برابرش موجود است تماشا می‌کند، تصویری از آن منظره در ذهنش پیدا می‌شود و آن تصویر همان حالت خاصی است که انسان حضورا و وجدانا در خود مشاهده می‌کند و آن را دیدن می‌نامیم، یا آنکه در حالی که کسی صحبت می‌کند و صدای وی به گوشش می‌رسد حالت دیگری را در خود مشاهده می‌نماید که آن را شنیدن می‌نامیم و... </p> <p>مرتبه خیال: پس از آنکه ادراک حسی از بین رفت اثری از خود در ذهن باقی می‌گذارد و یا به تعبیر قدماء پس از پیدایش صورت حسی در حاسه، صورت دیگری در قوه دیگری که آن را <em>خیال</em> یا <em>حافظه</em>  می‌نامیم، پیدا می‌شود و پس از آنکه صورت حسی محو شد، آن صورت خیالی باقی می‌ماند و هر وقت انسان بخواهد، آن صورت را احضار می‌نماید و به اصطلاح به این وسیله آن شی‌ء خارجی را تصور می‌کند... </p> <p>مرتبه تعقل: ادراک خیالی چنان که دانستیم جزئی است یعنی بر بیش از یک فرد قابل انطباق نیست، لیکن ذهن انسان پس از ادراک چند صورت جزئی، قادر است یک کلی بسازد که قابل انطباق بر افراد کثیره باشد، به این ترتیب که پس از آنکه چند فرد را ادراک نمود، علاوه بر صفات اختصاصی هر یک از افراد به پاره‌ای از صفات مشترکه نائل می‌شود... که بر افراد نامحدودی قابل انطباق باشد، این نحوه از تصور را تعقل یا تصور کلی می‌نامند. اصول فلسفه و روش رئالیسم مقاله سوم، علم و ادراک  <code class="page" rel="2,568"/> نهاده، و الفاظشان بر آن ادراک تخیلی دلالت می‌کند، نظیر ارتباط و نسبتی که میان الفاظ عادی ما با معانی آن دارد، و این نکته بر آنان پوشیده مانده که این تاثیر، نه مربوط به الفاظ انبیاء است، نه به اراده آنان که الفاظ حاکی از آن است، بلکه مربوط به اتصال باطنی آن حضرات به قوه قاهره و شکست ناپذیر خدا و قدرت مطلقه و غیر متناهی او است، همه‌کاره و فاعل حقیقی معجزات، این ارتباط است. </p> <p>و اما جواب از دلیل چهارمشان این است که: معنای تراخی و تدریج که از کلمه  <em>ثم</em> استفاده می‌شود همانطور که با معنای تربیت مرغان و مانوس کردن آنها تناسب دارد، با معنای ذبح کردن و کوبیدن و جدا کردن اعضای آنها از یکدیگر و گذاشتن هر قسمتی از آن اجزای کوبیده شده را بر سر یک کوه نیز تناسب دارد، و مطلب بسیار روشن است. </p> <p>و اما جواب از دلیل پنجمشان این است که: عین این اشکال به خودشان بر می‌گردد، برای اینکه حاصل اشکالشان این بوده که خدا کیفیت زنده کردن را با بیان علمی برای ابراهیم ع بیان کرده نه با ارائه و نشان دادن حسی. به ایشان می‌گوئیم در این صورت آیه باید با صفت <em>قدرت</em> ختم شود نه <em>عزت</em> و <em>حکمت</em> ، در حالی که در سابق توجه فرمودید که گفتیم مناسب‌تر همین است که با صفت عزت و حکمت ختم شود نه با صفت قدرت، از همان بیان، این معنا نیز روشن می‌شود: اینکه بعضی دیگر از مفسرین گفته‌اند: مراد از درخواستی که در آیه آمده، درخواست دیدن حیات پذیری اجزای مرده است، صحیح نیست. </p> <p>خلاصه بیان این مفسر این است که: سؤال ابراهیم ع العیاذ باللَّه از یک امر دینی نبوده، بلکه سؤال این بوده که از کیفیت زنده نمودن سر در آورد، و علم و آگاهی به اینکه مرده را چگونه زنده می‌کند، شرط ایمان نیست. </p> <p>پس ابراهیم ع از خدا علمی را که ایمان مشروط بر آن است طلب نکرده، به دلیل اینکه سؤال خود را با لفظ <em>کیف</em> آورده و همه می‌دانیم که این کلمه در مورد سؤال از حال استعمال می‌شود، نظیر اینکه کسی بپرسد کیف یحکم زید فی الناس، زید در میان مردم چگونه قضاوت می‌کند؟ که پرسش کننده در اینکه زید قضاوت می‌کند، شک ندارد بلکه در کیفیت آن شک دارد، و گرنه اگر در اصل قضاوت شک می‌داشت می‌پرسید: أ یحکم زید فی الناس ، آیا زید در بین مردم قضاوت می‌کند؟ . </p> <p>و اگر خدای تعالی در پاسخ ابراهیم ع از او پرسید: مگر ایمان نیاورده‌ای؟  برای این بوده که هر چند ظاهر کلمه <em>کیف</em> سؤال از چگونگی احیاء است، لیکن از آنجایی که گاهی این کلمه در تعجیز هم استعمال می‌شود، مثلا وقتی کسی ادعا می‌کند که من<code class="page" rel="2,569"/> می‌توانم وزنه سی منی را بردارم، به او می‌گویی بردار ببینم چگونه بر می‌داری؟ و منظورت این است که به او بفهمانی تو نمی‌توانی برداری. و نیز از آنجایی که خدای تعالی می‌دانست ابراهیم ع چنین توهمی نمی‌کند، و به پروردگارش نمی‌گوید زنده کن ببینم چگونه زنده می‌کنی، خواست این احتمال را از کلام او دور کند، و ایمان خالص او در نظر مردم مشوب نشود، و سخنش طوری باشد که هر کسی که آن را می‌شنود بدون شک پی به خلوص ایمانش ببرد، لذا پرسید: مگر تو ایمان نداری، به اینکه من می‌توانم مرده زنده کنم؟ او هم در پاسخ عرضه داشت: چرا، ایمان دارم، لیکن می‌خواهم ایمان خود را بیشتر کنم . و کلمه <em>طمانینة</em> ، بنا بر این معنا عبارت می‌شود از آرامش قلب به وسیله مشاهده و اینکه قلب در کیفیت احیا، هزار جا نرود، و احتمالات گوناگون ندهد، البته نداشتن این آرامش قبل از مشاهده، منافاتی با ایمان ندارد، چون ممکن است آن جناب قبل از دیدن احیا، عالی‌ترین درجه ایمان را به قدرت خدا بر زنده کردن و احیا داشته باشد، و مشاهده زنده شدن مرغان ذره‌ای بر ایمانش نیفزاید، بلکه فایده دیگری داشته باشد که داشتن آن، شرط ایمان نیست. آن گاه مفسر نامبرده بعد از سخنانی طولانی گفته: آیه شریفه دلالت دارد بر فضیلت ابراهیم ع چون وقتی آن جناب درخواستی از خداوند متعال کرد فورا و به آسان‌ترین وجه درخواستش را اجابت کرد، با اینکه همین اجابت را در باره عزیر بعد از صد سال عملی ساخت. </p> <p>خواننده محترم با دقت در خود آیه و در آنچه که ما بیان کردیم به بطلان این چنین تفسیری از این آیه پی می‌برد، برای اینکه سؤال ابراهیم ع از کیفیت زنده کردن مردگان است، که خدا چطور آنان را زنده می‌کند؟ نه از اینکه اجزای مرده چگونه برای بار دوم حیات می‌پذیرد و زنده می‌شود، چون او پرسید: <span class="aya" rel="2_260" data-words="7-8">کیف تحی؟</span> بضم تاء یعنی چطور زنده می‌کنی؟ و نپرسید: <em>کیف تحیی</em> ؟  به فتح تاء یعنی چطور زنده می‌شوند؟. </p> <p>علاوه بر اینکه زنده کردن مردگان به دست خود ابراهیم ع، خود دلیل بر گفته ما است و اگر سؤال از چگونگی زنده شدن مردگان بود، کافی بود خداوند پیش روی ابراهیم ع مرده‌ای را زنده کند همانطور که در آیه قبلی در قصه <em>عزیر</em> که از آن خرابه گذشت، فرمود: اگر می‌خواهی ببینی مردگان چگونه زنده می‌شوند، به استخوانها نگاه کن ببین چگونه آنها را به حرکت در می‌آوریم، و سپس گوشت بر آنها می‌پوشانیم و دیگر احتیاج نداشت زنده کردن مردگان را به دست خود آن جناب اجرا کند. </p> <p>این همان نکته‌ای است که در چند صفحه قبل به آن اشاره کردیم و گفتیم: این<code class="page" rel="2,570"/> مفسرین نفوس انبیا را در اخذ معارف الهی و مصدریتشان نسبت به امور خارق العاده به نفوس عادی خود قیاس کرده‌اند، و نتیجه‌اش این شده که مثلا بگویند زنده کردن مردگان به دست خود ابراهیم و بدون دخالت آن جناب هیچ فرقی به حال آن جناب ندارد، با اینکه این حرف به خاطر و ذهن هیچ کسی که از حقایق بحث می‌کند و آشنا با آن است خطور نمی‌کند، ولی این مفسرین به آن جهت که اعتنایی به حقایق ندارند، در چنین اشتباهی واقع شده‌اند، و هر چه بیشتر در بحث فرو می‌روند از حق دورتر می‌شوند. مثلا <em>طمانینه</em> را معنا کرده‌اند به برطرف شدن اشکالات و احتمالاتی که ممکن است در مساله تکون در دل خطور کند با اینکه این احتمالات بیهوده، تردد و عدم انسجام فکری است که ساحت پیامبری چون ابراهیم ع منزه از آن است، علاوه بر اینکه جوابی که در آیه شریفه نقل شده با <em>طمانینه</em> به این معنا تطبیق نمی‌کند، زیرا ابراهیم ع پرسیده بود: چگونه مردگان را زنده می‌کنی؟ <em>و کلمه </em> مردگان را مطلق آورد، و این مطلق اگر نگوئیم منصرف به خصوص مردگان از انسانها است، حد اقل انسان و غیر انسان را شامل می‌شود، و خدای تعالی زنده کردن انسان مرده را به او نشان نداد، بلکه زنده کردن چهار مرغ مرده را نشان داد. </p> <p>مفسر نامبرده آن گاه به برتری دادن ابراهیم ع بر <em>عزیر</em>  صاحب داستان در آیه قبلی پرداخته و می‌گوید: هر دو قصه که در این دو آیه آمده یک نوع است، یعنی در هر دو، سؤال از کیفیت است، به آن معنایی که خودش برای کیفیت کرده، و گفته است: چیزی که هست ابراهیم ع از این نظر نزد خدای تعالی گرامی‌تر است که پاسخ او فورا داده شد، ولی پاسخ عزیر بعد از صد سال داده شد. و از این حرف معلوم می‌شود که این مفسر اصلا معنای دو آیه را نفهمیده است، با اینکه هر دو آیه، علاوه بر معانی برجسته و دقیقی که در بر دارند- اصلا اجنبی و بیگانه از مساله کیفیت به آن معنایی هستند که وی ذکر کرده، و اگر یک بار دیگر گفتار او را از نظر بگذرانید اشتباهاتش روشن می‌شود. </p> <p>علاوه بر اینکه اگر سؤال آن جناب از کیفیت بود، باید آیه شریفه با صفت <em>قدرت</em>  ختم می‌شد، نه با صفت <em>عزت</em> و <em>حکمت</em> هم چنان که آیه زیر که در مقام بیان کیفیت زنده کردن است با صفت قدرت مطلقه خدای تعالی ختم شده‌ <span class="aya" rel="41_39" data-words="1-24">و من آیاته أنک تری الأرض خاشعة، فإذا أنزلنا علیها الماء اهتزت، و ربت، إن الذی أحیاها لمحی الموتی، إنه علی کل شیء قدیر</span><span class="footnote" rel="1" title="یکی از آیات او همین است که می‌بینی زمین مرده و افتاده است، همین که آب رای از آسمان بر آن نازل می‌کنیم به جنب و جوش در می‌آید و متورم می‌شود، چون او بر هر چیز توانا است سوره فصلت ۳۹&quot;">*</span> و نظیر آن آیه، آیه زیر است، که می‌فرماید:   <code class="page" rel="2,571"/> <span class="aya" rel="46_33" data-words="1-26">أ و لم یروا أن الله الذی خلق السماوات و الأرض، و لم یعی بخلقهن بقادر علی أن یحیی الموتی، بلی إنه علی کل شیء قدیر</span><span class="footnote" rel="1" title="آیا ندیدند که خدا همان کسی است که آسمانها و زمین را آفرید و از خلقت آنها خسته نشد، می‌تواند مردگان را زنده کند؟ بله می‌تواند، او بر هر چیزی قادر است سوره احقاف آیه ۳۳&quot;">*</span>. </p> <h3> <span class="title" rel="2_260">سؤال خداوند از ابراهیم ع و جواب ابراهیم: <span class="aya" rel="2_260" data-words="10-16">قال أ و لم تؤمن؟ قال بلی...</span> </span> </h3> <p> <span class="aya" rel="2_260" data-words="10-20">قال أ و لم تؤمن؟ قال بلی و لکن لیطمئن قلبی</span>. </p> <p><span class="phrase">کلمه <em rel="fa_2_260_15-15" data-sentence="5:390">بلی</em> همان بله فارسی را معنا می‌دهد، و کارش رد نفی است، و به همین جهت در جمله منفی معنای اثبات را می‌دهد، مانند این آیه: <span class="aya" rel="7_172" data-words="15-19">أ لست بربکم قالوا بلی</span><span class="footnote" rel="2" title="آیا من پروردگار شما نیستم؟ گفتند بلی سوره اعراف آیه ۱۷۱&quot;">*</span> و در اینجا اگر به جای <em rel="fa_2_260_15-15" data-sentence="380:58">بلی</em> کلمه <em>نعم</em> یعنی آری آمده بود سر از کفر در می‌آورد.</span> و کلمه  <em>طمانینة</em> و <em>اطمینان</em> به معنای سکون و آرامش نفس بعد از ناراحتی و اضطراب است، و این استعمال ریشه از اینجا گرفته که می‌گویند: <em>اطمأنت الارض</em> یعنی زمین مطمئن شد، یا می‌گویند: <em>ارض مطمئنة</em> یعنی زمینی مطمئن و منظورشان زمینی است که در آن گودی هست، و در هنگام باران آب در آنجا جمع می‌شود، و نیز سنگ کوه هم به طرف آن سرازیر می‌گردد. </p> <p>خدای تعالی در اینجا اینطور سؤال کرد که: <span class="aya" rel="2_260" data-words="11-14">أ و لم تؤمن</span>؟ <em>و نپرسید: </em> ا لم تؤمن با اینکه معنای هر دو یکی است، ولی در تعبیر اولی اشاره به این جهت نیز هست که سؤال و درخواست، سؤالی بجا و به مورد است، لیکن جا ندارد طوری عنوان شود که با عدم ایمان به احیا و زنده کردن مقارن باشد. و اگر فرموده بود: <em>ا لم تؤمن</em> ، دلالت می‌کرد بر اینکه گوینده، یعنی خدای تعالی سؤال او را ناشی از عدم ایمان، تلقی کرده، آن وقت جمله نامبرده جنبه عتاب و ملامت به خود می‌گرفت، که ای ابراهیم چنین سؤالی از تو زشت است. </p> <p>حال ببینیم <em>واو</em> در آیه چگونه چنین اثری را از خود نشان می‌دهد؟ علتش این است که واو در اینجا برای جمع کردن بین دو معنی است، و استفهام خدای تعالی را چنین معنا می‌دهد آیا <em>بی‌ایمانی</em> با <em>سؤال</em> همراه است یا نه؟ و او در پاسخ عرضه داشت: نه بی‌ایمان نیستم، و اگر این <em>واو</em> نبود معنای استفهام، سؤال از علت درخواست می‌شد، آن وقت عتاب و ملامت را نتیجه می‌داد. </p> <p>و <span class="phrase">در این کلام <em>ایمان</em> مطلق آمده، و به چیزی اضافه نشده و نفرموده: به چه چیز ایمان داری؟ بلکه بطور مطلق پرسیده: مگر ایمان نداری؟ و این دلالت دارد بر اینکه ایمان به خدای سبحان با شک در امر <em>احیاء</em> و <em rel="fa_2_259_23-23" data-sentence="208:365">بعث</em> جمع نمی‌شود، هر چند که در مورد آیه، خصوص     <code class="page" rel="2,572"/> احیاء است، و سخنی از بعث نرفته، لکن خصوصیت مورد، باعث تخصیص عام و یا تقیید مطلق نمی‌شود.<span class="footnote" rel="1" title="عام و خاص، مطلق و مقید ما در قوانین مدنی و جزائی بشری می‌بینیم که یک قانون را به صورت کلی و عام ذکر می‌کنند که شامل همه افراد موضوع قانون می‌شود">*</span></span> </p> <p>بعد در جای دیگر در باره گروهی از افراد همان موضوع، حکمی ذکر می‌کنند که بر خلاف آن قانون کلی و عام است. </p> <p>در اینجا چه باید کرد؟ آیا این دو ماده قانون را باید متعارض یکدیگر تلقی کنیم و یا چون یکی از این دو ماده قانون نسبت به دیگری عام است و دیگری خاص است باید آن خاص را به منزله یک استثناء برای آن عام تلقی کنیم و اینها را متعارض ندانیم. </p> <p>مثلا در قرآن مجید وارد شده است که‌ <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span> یعنی زنان مطلقه لازم است بعد از طلاق تا سه عادت ماهانه صبر کنند و شوهر نکنند عده نگه دارند و پس از آن در اختیار کردن شوهر آزاد هستند. </p> <p>اکنون فرض کنید که در حدیث معتبر وارد شده است که اگر زنی به عقد مردی در آید و پیش از آنکه رابطه زناشویی میان آنها برقرار شود، زن مطلقه شود، لازم نیست زن عده نگه دارد. </p> <p>در این جا چه باید بکنیم؟ آیا این حدیث را معارض قرآن تلقی کنیم؟... یا خیر این حدیث در حقیقت مفسر آن آیه است و به منزله استثنایی است در بعضی از مصادیق آن و به هیچ وجه معارض نیست؟. </p> <p>البته نظر دوم صحیح است، زیرا معمول مخاطبات آدمیان این است که ابتداء یک قانون را به صورت کلی ذکر می‌کنند و سپس موارد استثناء را بیان می‌نمایند... در اینگونه موارد خاص را به منزله استثناء برای عام تلقی می‌کنیم: و می‌گوئیم عام را بوسیله خاص <em>تخصیص</em> می‌دهیم، و خاص <em>مخصص</em> عام است. </p> <p>مطلق و مقید هم چیزی است شبیه عام و خاص، چیزی که هست عام و خاص در مورد افراد است و مطلق و مقید در مورد احوال و صفات. </p> <p>عام و خاص در مورد اموری است کلی که دارای افراد موجود و متعدد و احیانا بی‌نهایت است و بعضی از انواع و یا افراد آن عام به وسیله دلیل خاص از آن عموم خارج شده‌اند. </p> <p>ولی مطلق و مقید مربوط است به طبیعت و ماهیتی که متعلق تکلیف است و مکلف موظف است آن را ایجاد نماید. </p> <p>اگر آن طبیعت متعلق تکلیف، قید خاص نداشته باشد، مطلق است و اگر قید خاص برای آن در نظر بگیریم مقید است. </p> <p>مثلا....... به پیغمبر اکرم ص امر شده که هنگام اخذ زکات از مسلمین به آنها دعا کن و درود بفرست صل علیهم، این دستور از آن نظر که مثلا با صدای بلند باشد یا آهسته، در حضور جمع باشد و یا حضور خود طرف کافی است، مطلق است. </p> <p>اکنون..... اگر دلیل دیگری از قرآن یا حدیث معتبر نداشته باشیم که یکی از قیود بالا را ذکر کرده باشد ما به اطلاق جمله <em>وصل علیهم</em> عمل می‌کنیم، یعنی آزادیم که به هر صورت بخواهیم انجام دهیم، ولی اگر دلیل معتبر دیگری پیدا شد و گفت که مثلا این عمل، باید با صدای بلند باشد و یا باید در حضور جمع و در مسجد باشد، در این جا مطلق را حمل بر مقید می‌کنیم یعنی آن دلیل دیگر را مقید به کسر یاء این جمله قرار می‌دهیم، نام این عمل تقیید است. نقل از کتاب آشنایی با علوم اسلامی از شهید مطهری قسمت اصول فقه  <code class="page" rel="2,573"/> </p><h3> <span class="title" rel="2_260 2_258 2_259">وجود خطورات نفسانی موهوم و منافی عقائد یقینی منافاتی با ایمان و تصدیق ندارد</span> </h3> <p> و همچنین جمله‌ <span class="aya" rel="2_260" data-words="19-20">لیطمئن قلبی</span>، که حکایت کلام ابراهیم ع است مطلق آمده، و نگفته قلبم از چه چیز آرامش یابد، و این اطلاق دلالت دارد بر اینکه مطلوب آن جناب از این درخواست به دست آوردن مطلق اطمینان و ریشه کن کردن منشا همه خطورها و وسوسه‌های قلبی از قلب است، چون حس واهمه<span class="footnote" rel="1" title="قوه واهمه قوه‌ای است که معانی غیر محسوسه موجود در محسوسات جزئیه را درک می‌کند، مانند عداوت، ترس، محبت، عاطفه، مثلا طفلی خردسال محبت مادر خود را به وسیله قوه واهمه درک می‌کند">*</span> در ادراکات جزئی و احکام این ادراکات جزئی تنها بر حس ظاهری تکیه دارد، و بیشتر احکام و تصدیقاتی که در باره مدرکات خود دارد  مدرکاتی که از طریق حواس ظاهری می‌گیرد احکام و تصدیقاتی یک جانبه و وارسی نشده است، واهمه، احکام خود را صادر می‌کند بدون اینکه آن را به عقل ارجاع دهد، و اصلا از پذیرفتن راهنمایی‌های عقل سرباز می‌زند، هر چند که نفس آدمی ایمان و یقین به گفته‌های عقل داشته باشد، نظیر احکام کلی‌عقلی در مورد مسائل ما وراء الطبیعة، و غایب از حس، که هر چند از نظر عقل، حق و مستدل باشد. </p> <p>و هر چند عقل مقدمات آن را مسلم و منتج بداند، واهمه، از قبولش سر باز می‌زند، و در دل آدمی احکامی ضد احکام عقلی صادر می‌کند، و آن گاه احوالی از نفس را که مناسب با حکم خود و مخالف حکم عقل باشد، برمی‌انگیزد، و آن احوال برانگیخته شده، حکم واهمه را تایید می‌کنند و بالآخره حکم واهمه به کرسی می‌نشیند، هر چند که عقل نسبت به حکم خودش یقین داشته باشد، و بداند آنچه را که واهمه در نظرش غولی کرده، کمترین ضرری ندارد، و صرفا دردسری است که ایجاد کرده، مثل اینکه شما در منزلی تاریک که جسدی مرده هم آنجا هست خوابیده باشید، از نظر عقل، شما یقین دارید که مرده جسمی است جامد، و مانند سنگ فاقد شعور و اراده، جسمی است که کمترین ضرری نمی‌تواند داشته باشد، لیکن قوه   <code class="page" rel="2,574"/> واهمه شما از پذیرفتن این حکم عقل شما استنکاف می‌ورزد و صفت خوف را در شما بر می‌انگیزد و آن قدر وسوسه می‌کند تا بر نفس شما مسلط شود،  یک وقت می‌بینی که از آن خانه پا به فرار گذاشته و می‌گریزی، و احیانا به پشت سر خود نگاه می‌کنی که مبادا جسد تعقیبت کرده باشد گاهی هم می‌شود که از شدت ترس عقل زایل می‌شود، و گاهی هم شده که طرف زهره ترک شده و می‌میرد. </p> <p>پس معلوم شد همیشه وجود خطورهای نفسانی موهوم و منافی با عقائد یقینی، منافاتی با ایمان و تصدیق ندارد، تنها مایه آزار و دردسر نفس می‌شود و سکون و آرامش را از نفس انسان سلب می‌کند، و اینگونه خطورها جز از راه مشاهده و حس برطرف نمی‌شود. </p> <h3> <span class="title" rel="2_260 2_258 2_259">در مشاهده و حس اثری هست که علم آن اثر را ندارد</span> </h3> <p> و لذا گفته‌اند: مشاهده، اثری دارد که علم آن اثر را ندارد، مثلا خدای سبحان در میقات به موسی خبر داد که قومش گمراه شده و گوساله‌پرست گشته‌اند، و موسی ع با علم به اینکه خدای تعالی راست می‌گوید، غضب نکرد، وقتی غضب کرد که به میان قوم آمد و گوساله‌پرستی آنان را با چشم خود بدید، آن وقت بود که الواح را به زمین انداخت و سر برادرش را گرفت و کشید. </p> <p>پس از اینجا و از آنچه قبلا گذشت روشن شد که ابراهیم ع تقاضا نکرد که می‌خواهم ببینم اجزای مردگان چگونه حیات را می‌پذیرند، و دوباره زنده می‌شوند، بلکه تقاضای این را کرد که می‌خواهم فعل تو را ببینم که چگونه مردگان را زنده می‌کنی، و این تقاضا، تقاضای امر محسوس نیست، هر چند که منفک و جدا از محسوس هم نمی‌باشد، چون اجزایی که حیات را می‌پذیرند مادی و محسوسند و لیکن همانطور که گفتیم تقاضای آن جناب تقاضای مشاهده فعل خدا است که امری است نامحسوس، پس در حقیقت ابراهیم ع درخواست حق الیقین کرده است. </p> <p> <span class="aya" rel="2_260" data-words="21-38">قال فخذ أربعة من الطیر، فصرهن إلیک، ثم اجعل علی کل جبل منهن جزءا ثم ادعهن یأتینک سعیا</span>. </p> <p><span class="phrase">کلمه <em rel="fa_2_260_25-25" data-sentence="5:188">صرهن</em> بضم صاد، بنا بر یکی از دو قرائت از صار-یصور است، که به معنی  <em>بریدن</em> و یا <em>متمایل کردن</em> است و به کسر صاد که قرائتی دیگر است از صار-یصیر می‌باشد که به معنای <em>شدن</em> است.</span> و قرائن کلام دلالت دارد بر اینکه در اینجا معنای <em>قطع کردن</em> منظور است. و چون با حرف <em>الی</em> متعدی شده، دلالت می‌کند بر اینکه متضمن معنای متمایل کردن نیز هست، در نتیجه معنای این کلمه چنین می‌شود: مرغان را قطعه قطعه کن و به طرف خود متمایل ساز <em>، و یا</em> آنها را نزد خود بیاور، در حالی که قطعه قطعه کرده<code class="page" rel="2,575"/> باشی ، و اگر ما دو احتمال دادیم به خاطر اختلافی است که دانشمندان در تقدیر تضمین دارند. و به هر حال، پس اینکه فرمود: <span class="aya" rel="2_260" data-words="22-25">فخذ أربعة من الطیر</span>... ، جوابی است از درخواست ابراهیم ع‌که عرضه داشت: پروردگارا نشانم ده که چگونه مردگان را زنده می‌کنی؟ و با در نظر گرفتن اینکه واجب است جواب، مطابق سؤال داده شود، بلاغت کلام و حکمت متکلم مانع از آن است که کلام مشتمل بر جزئیاتی باشد زائد بر آنچه لازم است، جزئیاتی که اثری بر وجود آنها مترتب نبوده و در غرض دخالتی نداشته باشد، آنهم کلامی چون قرآن کریم که بهترین کلام و از بهترین گوینده و برای بهترین شنونده و یاد گیرنده است، پس این قصه آن طور که در ابتداء به نظر می‌رسید، یک داستان ساده نیست، اگر به این سادگی‌ها بود، کافی بود که خود خدای تعالی مرده‌ای را هر چه باشد، چه مرغ و چه حیوانی دیگر پیش روی ابراهیم ع زنده کند، و زائد بر این، کار لغو و بیهوده‌ای باشد، در حالی که قطعا چنین نیست و ما می‌بینیم قیودی و خصوصیاتی زائد بر اصل معنا در این کلام اخذ شده مثلا قید شده: </p><h3> <span class="title" rel="2_260 2_258 2_259">نکاتی که در پاسخ خداوند به درخواست ابراهیم وجود دارد</span> </h3> <p> 1-آن مرده‌ای که می‌خواهد زنده‌اش کند مرغ باشد. </p> <p>2-مرغ خاصی و به عدد خاصی باشد. </p> <p>3-مرغها زنده باشند و خود ابراهیم ع آنها را بکشد. </p> <p>4-باید آنها را به هم مخلوط کند، بطوری که اجزای بدن آنها به هم آمیخته گردند. </p> <p>5-باید گوشتهای درهم شده را چهار قسمت کند و هر قسمتی را در محلی دور از قسمت‌های دیگر بگذارد، مثلا هر یک را بر قله کوهی بگذارد. </p> <p>6-عمل زنده کردن به دست خود ابراهیم انجام شود، ابراهیمی که خودش درخواست کرده بود. </p> <p>7-با دعا و صدا کردن آن جناب زنده شوند. </p> <p>8-هر چهار مرغ نزدش حاضر گردند. </p> <p>این خصوصیات زائد بر اصل قصه بطور مسلم در معنایی که مورد نظر بوده و خدای تعالی می‌خواسته به ابراهیم ع بفهماند، دخالت داشته، و مفسرین برای نحوه این دخالت‌ها وجوهی ذکر کرده‌اند، که باعث تعجب هر پژوهشگری است. </p> <p>و به هر حال باید این خصوصیات ارتباطی با سؤال داشته باشد، اگر به گفته آن جناب که گفت‌ <span class="aya" rel="2_260" data-words="5-9">رب أرنی کیف تحی الموتی</span>، دقت کنیم، دو نکته در آن می‌بینیم. </p> <p>یکی در جمله <em>تحیی</em> ، که از آن بر می‌آید آن جناب خواسته است احیا را به آن<code class="page" rel="2,576"/> جهت که فعل خدای سبحان است مشاهده کند، نه بدان جهت که وصف اجزای ماده‌ای است که می‌خواهد حیات قبول کند. </p> <p><span class="phrase">نکته دوم:، معنای جمع است که کلمه <em rel="fa_2_260_9-9" data-sentence="33:104">موتی</em> مشتمل بر آن است، چون این کلمه، جمع <em>میت</em> است، و این خصوصیت به نظر می‌رسد که زاید بر اصل قصه است.</span> </p> <p>اما نکته اول: گفتار ابراهیم ع اقتضا می‌کرد که خدای تعالی عمل احیا را به دست خود آن جناب اجرا کند، لذا می‌فرماید: <em>چهار مرغ بگیر</em> ، و سپس آنها را به دست خود ذبح کن <em>، و</em> بعد بر سر هر کوهی قسمتی از آن بگذار ، که در این سه جمله، و در جمله  سپس آنها را بخوان ، مطلب به صیغه امر آمده و در آیه‌ <span class="aya" rel="2_260" data-words="37-38">یأتینک سعیا</span> خدای تعالی دویدن مرغان، به سوی ابراهیم ع را که همان زنده شدن مرغان است مرتبط و متفرع بر دعوت او کرده، پس معلوم می‌شود آن سببی که حیات را به مرده‌ای که قرار است زنده شود افاضه می‌کند، همان دعوت ابراهیم ع است، با اینکه ما می‌دانیم که هیچ زنده شدن و احیایی بدون امر خدای تعالی نیست، پس معلوم می‌شود که دعوت ابراهیم ع به امر خدا، به نحوی متصل به امر خدا بوده که گویی زنده شدن مرغان هم از ناحیه امر خدا بوده، و هم از ناحیه دعوت او، و اینجا بود که ابراهیم ع کیفیت زنده شدن مرغان یعنی افاضه حیات از طرف خدا به آن مردگان را مشاهده کرد، و اگر دعوت ابراهیم ع‌متصل به امر خدا-و آن امر <em>کن</em> است که هر وقت خداوند بخواهد چیزی را ایجاد کند می‌فرماید: <em>کن فیکون</em> -نبود، گفتار او هم مثل گفتار ما می‌شد، که جز با خیال، اتصالی به امر خدا ندارد، و خود او نیز مثل ما می‌شد که اگر هزار بار هم به چیزی بگوئیم: <em>کن</em> موجود نمی‌شود، و خلاصه کلام اینکه در عالم هستی هیچ چیزی تاثیر گزاف و بیهوده ندارد. </p> <p><span class="phrase">اما نکته دوم: که گفتیم: در کلمه <em rel="fa_2_260_9-9" data-sentence="32:605">موتی</em> است، از این کلمه فهمیده می‌شود که کثرت مردگان دخالتی در سؤال آن جناب داشته، و این دخالت لا بد از این جهت است که وقتی جسدهای متعددی بپوسند، و اجزای آنها متلاشی شده، و صورتها دگرگون گردد، حالت تمیز و شناخت فرد فرد آنها از بین می‌رود و کسی نمی‌فهمد مثلا این مشت خاک، خاک کدام مرده است، و همچنین دیگر ارتباطی میان اجزای آنها باقی نمی‌ماند، و همه در ظلمت فنا گم شده و چون داستانهای فراموش شده از یاد می‌روند، نه در خارج خبری از آنها باقی می‌ماند، و نه در ذهن، و با چنین وضعی، چگونه قدرت زنده کننده به همه آنها و یا به یکی از آنها احاطه پیدا می‌کند؟ !در حالی که محاطی در واقع نمانده، تا محیطی به آن احاطه یابد.</span> </p> <p>و این همان اشکالی است که فرعون به موسی کرد، و گفت: <span class="aya" rel="20_51" data-words="2-5">فما بال القرون الأولی</span> یعنی پس بگو ببینم سرنوشت گذشتگان چه شد؟ و موسی در پاسخش سخن از علم خدا گفت، و جواب داد: <span class="aya" rel="20_52" data-words="2-12">علمها عند ربی، فی کتاب لا یضل ربی و لا ینسی</span><span class="footnote" rel="1" title="علم این مساله نزد پروردگار من در کتابی است و پروردگار من نه چیزی را گم می‌کند و نه از یاد می‌برد سوره طه آیه ۵۱&quot;">*</span>. </p> <p>و سخن کوتاه اینکه: خدای تعالی در پاسخ ابراهیم ع به او دستور داد تا چهار عدد مرغ بگیرد،  و شاید انتخاب مرغ از میان همه حیوانات برای این بوده که قطعه قطعه کردن آنها آسان‌تر و در زمانی کوتاه‌تر صورت می‌گیرد، آن گاه زنده شدن آنها را مشاهده کند، یعنی نخست آن مرغ‌ها و اختلاف اشخاص و اشکال آنها را ببیند و کاملا بشناسد، و سپس هر چهار مرغ را کشته و اجزای همه را در هم بیامیزد، آن طور که حتی یک جزء مشخص در میان آنها یافت نشود، و سپس گوشت کوبیده شده را چهار قسمت نموده و بر سر هر کوهی قسمتی از آن را بگذارد، تا بطور کلی تمیز و تشخیص آنها از میان برود، و آن گاه یک یک را صدا بزند، و ببیند چگونه با شتاب پیش او حاضر می‌شوند، در حالی که تمامی خصوصیات قبل از مرگ را دارا می‌باشند. </p> <p>همه اینها تابع دعوت آن جناب بود، و دعوت آن جناب متوجه روح و نفس آن حیوان شد، نه جسدش، چون جسدها تابع نفس‌ها هستند نه به عکس، و بدنها فرع و تابع روح هستند نه به عکس، و وقتی ابراهیم ع مثلا روح خروس را صدا زد و زنده شد، قهرا بدن خروس نیز به تبع روحش زنده می‌شود، بلکه تقریبا نسبت بدن به روح به عنایتی دیگر همان نسبتی است که سایه با شاخص دارد، اگر شاخص باشد سایه‌اش هم هست، و اگر شاخص یا اجزای آن به طرفی متمایل شود، سایه آن نیز به آن طرف متمایل می‌گردد، و همین که شاخص معدوم شد، سایه هم معدوم می‌شود. </p> <p>خدای سبحان هم وقتی موجودی از موجودات جاندار را ایجاد می‌کند، و یا زندگی را دوباره به اجزای ماده مرده آن بر می‌گرداند، این ایجاد نخست به روح آن موجود تعلق می‌گیرد، و آن گاه به تبع آن، اجزای مادی نیز موجود می‌شود، و همان روابط خاصی که قبلا بین این اجزا بود مجددا برقرار می‌گردد، و چون این روابط نزد خدا محفوظ است و مائیم که احاطه‌ای به آن روابط نداریم. </p> <p>پس تعین و تشخیص جسد به وسیله تعین روح است، و جسد بلافاصله بدون هیچ مانعی بعد از تعین روح متعین می‌شود، و به همین مطلب اشاره می‌کند، آنجا که می‌فرماید: <span class="aya" rel="2_260" data-words="35-38">ثم ادعهن یأتینک سعیا</span> یعنی بلافاصله وجود پیدا کرده و با سرعت پیش تو می‌آیند. </p> <p>   <code class="page" rel="2,578"/> و این معنا از آیه شریفه زیر نیز استفاده می‌شود، آنجا که قرآن گفتار منکرین معاد را نقل کرده و می‌فرماید: <span class="aya" rel="32_10-11" data-words="1-28">و قالوا أ إذا ضللنا فی الأرض أ إنا لفیخلق جدید؟ بل هم بلقاء ربهم کافرون، قل یتوفاکم ملک الموت الذی وکل بکم، ثم إلی ربکم ترجعون</span><span class="footnote" rel="1" title="و گفتند آیا بعد از آنکه در زمین ناپدید شدیم دوباره خلق می‌شویم؟  تعجب آنان از این جهت نیست که عقل چنین قدرتی برای ما اثبات نمی‌کند بلکه از این جهت است که کفر به معاد جزء دین آنها است، بگو شما در زمین گم نمی‌شوید، بلکه فرشته مرگ که موکل بر شما است شما را بطور کامل تحویل می‌گیرد و سپس به سوی پروردگارتان باز می‌گردید سوره سجده آیه ۱۱&quot;">*</span>. </p> <p>در سابق نیز در تفسیر همین آیه آنجا که در باره تجرد نفس بحث می‌کردیم مقداری در این باره سخن گفتیم، و انشاء اللَّه بحث مفصل آن در جای خودش خواهد آمد. </p> <p>پس اینکه خداوند متعال فرمود: <span class="aya" rel="2_260" data-words="22-25">فخذ أربعة من الطیر</span>، برای این بود که ابراهیم ع مرغان را کاملا بشناسد، و وقتی دوباره زنده می‌شوند در اینکه اینها همان مرغها هستند شک نکند، و به نظرش ناشناس نیاید، بلکه همه خصوصیات و یا اگر اختلافی رخ داده باشد، تشخیص دهد. </p> <p>و اینکه فرمود: <span class="aya" rel="2_260" data-words="26-34">فصرهن إلیک، ثم اجعل علی کل جبل منهن جزءا</span>، معنایش این است که آنها را ذبح کن، و اجزای بدنشان را خرد نموده با هم مخلوط کن، آن گاه بر سر کوه‌هایی که در اینجا هست بگذار تا علاوه بر اینکه اجزا از هم مشخص نیستند، از یکدیگر دور هم بشوند، و این خود یکی از شواهد بر این معنا است که این قصه بعد از هجرت ابراهیم ع از سرزمین بابل به سوریه اتفاق افتاده، برای اینکه سرزمین بابل کوه ندارد. </p> <p>و اینکه خداوند فرمود: <span class="aya" rel="2_260" data-words="35-38">ثم ادعهن یأتینک سعیا</span> یعنی مرغ‌ها را صدا بزن، و بگو ای طاووس و ای فلان و ای فلان پس از آیه به دست می‌آید که ابراهیم ع خود مرغها را صدا زدند، نه اینکه اجزای آنها را صدا کرده باشند، چون اگر ابراهیم ع اجزای مرغها را صدا می‌کردند می‌بایست آیه شریفه چنین باشد <em>ثم نادهن</em> چون اجزای مرغها در روی کوه‌هایی بودند که بین ابراهیم ع و آنها مسافت طولانی بود، و در مسافت‌های دور، لفظ <em>ندا</em>  را به کار می‌برند نه لفظ <em>دعوت</em> را. </p> <p>و معنای اینکه فرمود: <span class="aya" rel="2_260" data-words="37-38">یأتینک سعیا</span>، این است که روح مرغان به جسد خود بر می‌گردد، و با سرعت به سویت می‌آیند. </p> <p> <span class="aya" rel="2_260" data-words="39-44">و اعلم أن الله عزیز حکیم</span> یعنی بدان که خدا عزیز است، و هیچ چیزی نمی‌تواند از تحت قدرت او بگریزد، و از   <code class="page" rel="2,579"/> قلم او بیافتد، و خدا حکیم است، و هیچ عملی را به جز از راهی که لایق آن است انجام نمی‌دهد، به همین جهت بدن و جسدها را با احضار و ایجاد ارواح ایجاد می‌کند، نه به عکس. </p> <p>و <span class="phrase">اگر فرمود: بدان که خدا چنین و چنان است <em>و نفرمود: </em> خدا چنین و چنان است ، برای این بود که بفهماند خطور قلبی ابراهیم ع که او را وادار کرد چنین مشاهده‌ای را درخواست کند، خطوری مربوط به معنای دو اسم خدای تعالی یعنی <em rel="fa_2_260_42-42" data-sentence="219:106">عزیز</em> و  <em rel="fa_2_260_43-43" data-sentence="281:89">حکیم</em> بوده است، لذا در پاسخ او عملی انجام داد تا علم به حقیقت عزت و حکمت خدا برای او حاصل شود.</span> </p> <h3>بحث روایتی‌ <span class="title" rel="2_260 2_258 2_259"> در ذیل آیات محاجه ابراهیم ع و درخواست او از خدای تعالی و پاسخ حضرت حق به او... </span> </h3> <p> در تفسیر الدر المنثور در ذیل آیه <span class="aya" rel="2_258" data-words="1-9">أ لم تر إلی الذی حاج إبراهیم فی ربه</span>... آمده که طیالسی و ابن ابی حاتم از علی بن ابی طالب ع روایت کرده‌اند که فرمود: آن کسی که با ابراهیم بر سر پروردگار او مناظره کرد، نمرود پسر کنعان بود.<span class="footnote" rel="1" title="تفسیر الدر المنثور ج ۱ ص ۳۳۱">*</span> و در تفسیر برهان آمده که ابو علی طبرسی گفته است: در زمان وقوع این مناظره اختلافاتی است، بعضی گفته‌اند: موقعی بود که ابراهیم ع بت‌ها را شکسته و هنوز در آتش نیفتاده بود،  نقل از مقاتل، و بعضی دیگر گفته‌اند: بعد از افتادن در آتش بوده، که آتش برایش ملایم و سرد شده و جان سالم بدر برد،  نقل از امام صادق ع.<span class="footnote" rel="2" title="تفسیر برهان ج ۱ ص ۲۴۶">*</span> مؤلف: هر چند آیه شریفه متعرض زمان وقوع این مناظره نشده، ولی اعتبار عقلی مساعد و کمک این احتمال است که: بعد از افتادن در آتش اتفاق افتاده باشد، برای اینکه از داستانهایی که در قرآن کریم در باره ابراهیم ع از همان بدو ظهورش و مناظره‌اش با پدر و قوم خود و بت‌شکنی‌اش آمده، این معنا به دست می‌آید که اولین باری که آن جناب با نمرود ملاقات کرد، هنگامی بود که خبر بت شکستنش به گوش نمرود رسید، و وی دستور سوزاندنش را صادر کرد و معلوم است که در چنین هنگامی جای مناظره نمرود با او در باره خدایی خودش نبوده است، چرا که به جرم شکستن بتها دستگیر شده نه به جرم انکار خدایی نمرود، و اگر     <code class="page" rel="2,580"/> مناظره‌ای با او کرده، حتما بر سر این بوده است که آیا بت‌ها پروردگار هستند؟ یا خدای تعالی؟ در روایاتی چند که شیعه و سنی در ذیل آیه: <span class="aya" rel="2_259" data-words="1-10">أو کالذی مر علی قریة و هی خاویة علی عروشها</span>... نقل کرده‌اند آمده است که: صاحب این داستان <em>ارمیای</em> پیغمبر بوده است و در تعدادی از روایات آمده است که او <em>عزیر</em> بوده، ولی هر دو دسته، خبرهای واحدند که پذیرفتن و عمل کردن به خبر واحد در غیر احکام فقهی دین واجب نیست، علاوه بر این، سند روایات نیز ضعیف است و هیچ شاهدی از ظاهر آیات بر طبق آنها نیست. </p> <p>و از سوی دیگر این داستان در تورات هم نیامده، تا تورات شاهد بر یک دسته از روایات باشد، و آنچه در روایات آمده داستانی طولانی است، که روایات در باره جزئیاتش اختلاف دارند، و چون بحث در آن از هدف این کتاب خارج است، از نقل روایاتش صرفنظر کردیم، اگر کسی بخواهد می‌تواند به کتبی که متعرض نقل آنها است، مراجعه نماید. </p> <p>و در کتاب معانی الاخبار از امام صادق ع روایت آورده که در تفسیر آیه <span class="aya" rel="2_260" data-words="1-9">و إذ قال إبراهیم رب أرنی کیف تحی الموتی</span>... در ضمن حدیثی فرمود: این آیه متشابه است، و معنایش این است که ابراهیم از <em>کیفیت</em> پرسید، و کیفیت فعل خدای تعالی حقیقتی است که اگر عالمی یا پیامبری از آن آگاه نباشد برایش تعجب‌آور نیست، و چنان نیست که توحیدش ناقص باشد.<span class="footnote" rel="1" title="معانی الاخبار ص ۱۲۹">*</span> مؤلف: بیان گذشته ما معنای این حدیث را روشن می‌سازد و در تفسیر عیاشی از علی بن اسباط روایت شده که گفت: حضرت ابی الحسن رضا ع در پاسخ کسی که از معنای آیه: <span class="aya" rel="2_260" data-words="17-20">و لکن لیطمئن قلبی</span> پرسیده بود که مگر ابراهیم ع در قدرت خدا شک داشته است؟ فرمود: نه، و لیکن منظورش این بوده که خدا ایمانش را زیادتر کند<span class="footnote" rel="2" title="تفسیر عیاشی ج ۱ ص ۱۴۳">*</span>. </p> <p>مؤلف: این معنا را مرحوم کلینی در کتاب کافی هم از امام صادق و عبد صالح امام موسی بن جعفر ع روایت کرده که بیانش گذشت.<span class="footnote" rel="3" title="اصول کافی ج ۲ ص ۳۹۹">*</span> و مؤلف در تفسیر قمی از پدرش از این ابی عمیر از ابی ایوب از ابی بصیر ازامام صادق       <code class="page" rel="2,581"/> ع روایت کرده که فرمود: ابراهیم ع لاشه‌ای را در کنار دریا دید که درندگان دریایی آن را می‌خوردند و سپس همان درندگان به یکدیگر می‌پریدند و یکی دیگری را پاره می‌کرد و می‌خورد، ابراهیم ع تعجب کرد و عرض کرد: پروردگارا به من بنمایان که چگونه مردگان را زنده می‌کنی؟ خداوند پرسید مگر ایمان نداری؟ ابراهیم ع گفت چرا، و لکن می‌خواهم قلبم مطمئن شود خداوند فرمود: پس چهار مرغ را بگیر و آنها را قطعه قطعه کن و سپس بر سر هر کوهی قسمتی از آن را بگذار و آن گاه آنها را صدا بزن تا به سرعت نزدت بیایند، و بدان که خداوند بر همه چیز توانا و به حقایق امور دانا است. </p> <p><span class="phrase">ابراهیم ع یک طاووس و یک خروس و یک کبوتر و یک کلاغ سیاه گرفت، که خدای تعالی دو باره فرمود: <em rel="fa_2_260_25-25" data-sentence="90:460">صرهن</em> یعنی قطعه قطعه‌شان کن، و گوشتشان را مخلوط کن، و به ده قسمت تقسیم نموده و هر قسمتی را بر سر یک کوه بگذار، و سپس یکی یکی را صدا کن و بگو:  به اذن خدا زنده شو ، خواهی دید اجزای بدنش از سر این کوه‌ها یک جا جمع شده و از نوک پا تا سرش به هم چسبیده و به سویت پرواز می‌کند، و همین طور هم شد، در این هنگام بود که ابراهیم ع گفت: <span class="aya" rel="2_260" data-words="41-44">أن الله عزیز حکیم</span><span class="footnote" rel="1" title="تفسیر قمی ج ۱ ص ۹۱">*</span>.</span> </p> <p>مؤلف: این معنا را عیاشی هم در تفسیر خود از ابی بصیر از امام صادق ع نقل کرده<span class="footnote" rel="2" title="تفسیر عیاشی ج ۱ ص ۱۴۲ حدیث ۴۶۹">*</span>، و از طرق اهل سنت نیز از ابن عباس روایت شده است. </p> <p>و اینکه فرمود: ابراهیم ع جیفه و لاشه‌ای را دید و چنین و چنان شد، بیان شبهه‌ای است که از دیدن لاشه در دلش افتاد، و وادارش کرد که آن سؤال را بکند، برای اینکه دید هر جزئی از بدن لاشه در شکم درنده‌ای رفت، و تازه خود درندگان هم یکدیگر را خوردند، فکر کرد مرده‌ای که اجزاء آن اینچنین متفرق شده و هر تکه‌اش به جایی رفته و حالات گوناگونی به خود گرفته است، و دیگر چیزی از اصلش نمانده، چگونه زنده خواهد شد؟. </p> <p>خواهی گفت: از ظاهر روایت بر می‌آید که این شبهه همان شبهه معروف آکل و ماکول است، چون در روایت آمده: درندگان یکدیگر را خوردند و بعد از این جمله، تعجب ابراهیم ع و سؤالش را نتیجه این مشاهده دانسته است. </p> <p>در پاسخ می‌گوئیم: در اینجا دو شبهه وجود دارد: شبهه اول اینکه متفرق شدن اجزای جسد و فنای اصل آن و     <code class="page" rel="2,582"/> اینکه از آن لاشه نه صورتی باقی مانده و نه مشخصات و خصوصیاتی، تا از سایر جانداران متمایز باشد، و زندگی را دوباره از سر بگیرد. </p> <p>شبهه دوم: همان شبهه آکل و ماکول است و آن این است که می‌بینیم حیوان و یا انسانی طعمه درنده می‌شود، و اجزای بدنش جزء بدن آن می‌گردد، پس دیگر ممکن نیست <em>هر دو حیوان</em> و یا <em>انسان و حیوان</em> را با تمام بدنشان زنده کرد، چون فرض کردیم که هر دو یک بدن شده‌اند، و یک بدن نمی‌تواند بدن دو حیوان بشود، و به فرض اینکه یکی زنده شود، دیگری ناقص می‌ماند، ناقصی که دیگر قابل دوباره زنده شدن نیست. </p> <p>پاسخی که خدای تعالی به سؤال آن جناب داده که همان تبعیت بدن از روح باشد، هر چند پاسخی است که در دفع هر دو شبهه کافی است، ولی دستوری که به آن جناب داد و قرآن آن را حکایت کرد که چهار مرغ بگیرد و چنین و چنان کند، متضمن و در بردارنده ماده شبهه دوم نیست، و در آن سخنی از این شبهه به میان نیامده است بلکه تنها مساله متفرق شدن اجزا و اختلاط آن و دگرگون شدن صورت و حالات حیوان آمده است، که همان شبهه اول است، پس آیه شریفه تنها متعرض دفع شبهه اول شده است، هر چند که‌با دفع شبهه اول شبهه دوم نیز دفع می‌شود، که بیانش گذشت، و بنا بر این، این قسمت از روایت که می‌گفت: بعضی بعض دیگر را خوردند ، دخالتی در تفسیر آیه ندارد. </p> <p>در این روایت آمده که آن مرغان عبارت بودند از: <em>طاووس</em> ، <em>خروس</em> ، <em>کبوتر</em> ، و <em>کلاغ</em> ، و در بعضی از روایات آمده است که عبارت بودند از: <em>عقاب</em> ، <em>اردک</em> ،  <em>طاووس</em> ، و <em>خروس</em> ، که این روایت را صدوق در کتاب عیون از حضرت امام رضا ع نقل کرده است<span class="footnote" rel="1" title="عیون اخبار الرضا ج ۱ ص ۱۹۸">*</span>. و از مجاهد، و ابن جریح، و عطا، و ابن زید، نیز نقل شده، و در بعضی دیگر آمده است که عبارت بوده‌اند از: <em>هدهد</em> ، و <em>رکاک</em>  که عرب آن را صرد گوید، مرغی است که گنجشک را شکار می‌کند، و هنگام شکار جیغ می‌کشد، <em>طاووس</em> و  <em>کلاغ</em> ، این روایت را عیاشی از صالح بن سهل از امام صادق ع نقل کرده<span class="footnote" rel="2" title="تفسیر عیاشی ج ۱ ص ۱۴۵ حدیث ۴۷۷">*</span> و در بعضی دیگر آمده است که مرغان عبارت بودند از: <em>شتر مرغ</em> ، <em>طاووس</em> ، <em>وز</em>  دم جنبانک و <em>خروس</em> این روایت را عیاشی از معروف بن خربوذ از امام باقر ع<span class="footnote" rel="3" title="تفسیر عیاشی ج ۱ ص ۱۴۳ حدیث ۴۷۱">*</span>، و نیز       <code class="page" rel="2,583"/> از ابن عباس نقل کرده است، و از طرق اهل سنت از ابن عباس نیز آمده که آن چهار مرغ عبارت بوده‌اند از: <em>طاووس</em> ، <em>خروس</em> ، <em>کبوتر</em> و <em>غرنوق</em> ،  که نوعی مرغ دریایی است و آنکه همه روایات نامش را برده‌اند <em>طاووس</em> است. </p> <p>در روایت آمده بود که خداوند فرمود: آن گاه آنها را ده قسمت کن، و هر قسمتی را بر سر کوهی بگذار ، در اینکه کوه‌ها ده عدد بودند، مورد اتفاق همه روایاتی است که از ائمه اهل بیت ع نقل شده البته در تعداد کمی از روایات چهار کوه و هفت کوه نیز آمده است. و در کتاب عیون با ذکر سند از علی بن محمد بن جهم روایت کرده که گفت: من در مجلس مامون حاضر شدم، و دیدم علی بن موسی الرضا نزد او است. </p> <p>مامون پرسید: یا بن رسول اللَّه آیا عقیده شما این نیست که انبیاء معصوم هستند فرمود: بلی، مامون از حضرت در مورد چند آیه قرآن سؤال کرد که در آن سخن از گناه انبیاء شده، از جمله پرسید: پس چرا ابراهیم ع درخواست کرد که‌ <span class="aya" rel="2_260" data-words="5-9">رب أرنی کیف تحی الموتی؟</span> و خدای تعالی از او پرسید: <span class="aya" rel="2_260" data-words="11-14">أ و لم تؤمن؟</span> و ابراهیم ع هم در جواب عرض کرد: <span class="aya" rel="2_260" data-words="16-20">بلی و لکن لیطمئن قلبی</span>. </p> <p>حضرت رضا ع فرمود: خدای تبارک و تعالی قبلا به او فرموده بود: من از میان بندگانم یکی را خلیل خود می‌گیرم، بطوری که اگر از من مرده زنده کردن را بخواهد اجابت خواهم کرد، ابراهیم ع به دلش افتاد که خود او خلیل خدا است و لذا گفت: <span class="aya" rel="2_260" data-words="5-9">رب أرنی کیف تحی الموتی</span>؟، و خدای تعالی در جوابش پرسید: مگر ایمان نداری؟ بیان داشت: چرا، ولی می‌خواهم خاطرم جمع شود که خلیل تو من هستم<span class="footnote" rel="1" title="عیون اخبار الرضا ج ۱ ص ۱۹۸">*</span>. </p> <p>مؤلف: در سابق آنجا که گفتاری از بهشت آدم داشتیم کلامی در باره علی بن محمد بن جهم و در خصوص همین روایتی که از علی بن موسی الرضا نقل کرده آورده شد، به آنجا مراجعه کنید. </p> <p>این را باید دانست که روایت نامبرده بر این معنا دلالت دارد که مقام <em>خلیل بودن</em>  مقامی است که مستلزم استجابت دعا است، کلمه <em>خلت</em> نیز با این معنا می‌سازد، چون اصل این کلمه به معنای <em>حاجت</em> است، و اگر دوست را هم خلیل می‌نامند به این جهت است که وقتی صداقت و دوستی به حد کمال رسید، حوائج صدیق خود را بر می‌آورد، و این معلوم است که وقتی حاجتش را بر می‌آورد که قدرت و کفایت برآوردن آن را داشته باشد. </p> 
