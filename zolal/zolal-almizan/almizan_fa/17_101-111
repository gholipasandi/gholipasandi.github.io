<h3 class="ayas">سوره الإسراء آیه‌های ۱۰۱ تا ۱۱۱</h3><code class="section" rel="17_101-111"/><h3>ترجمه آیات</h3> <p> <span class="trans" rel="17_101">و هر آینه به تحقیق، موسی را نه معجزه آشکار دادیم. پس از بنی اسرائیل بپرس، آن دم که موسی<code class="page" rel="13,301"/> بیامدشان و فرعون بدو گفت: ای موسی من تو را جادو شده می‌پندارم.  «۱۰۱» </span><span class="trans" rel="17_102">گفت: تو خود می‌دانی که این معجزه‌ها را جز پروردگار آسمانها و زمین نازل نکرده، و من تو را ای فرعون هلاک شده می‌بینم.  «۱۰۲» </span><span class="trans" rel="17_103">پس (فرعون) خواست از آن سرزمین بیرونشان کند، پس او و کسانی که همراهش بودند را جملگی غرق کردیم.  «۱۰۳» </span><span class="trans" rel="17_104">و پس از او به بنی اسرائیل گفتیم: در این سرزمین جای گیرید، و چون موعد دیگر بیاید شما را همه با هم بیاوریم.  «۱۰۴» </span><span class="trans" rel="17_105">قرآن را به حق نازل کردیم، و به حق نازل شده است و تو را جز نویدبخش و بیم‌رسان نفرستاده‌ایم.  «۱۰۵» </span><span class="trans" rel="17_106">و قرآن را به تدریج فرستادیم تا آن را به تدریج برای مردم بخوانی و آن را نازل کردیم نازل کردنی کامل.  «۱۰۶» </span><span class="trans" rel="17_107">بگو قرآن را باور کنید یا باور نکنید کسانی که پیش از این علم داده شده‌اند، وقتی قرآن بر آنها خوانده شود بر چانه سجده‌کنان به زمین می‌افتند.  «۱۰۷» </span><span class="trans" rel="17_108">و می‌گویند پروردگار ما منزه است که وعده پروردگارمان انجام شدنی است.  «۱۰۸» </span><span class="trans" rel="17_109">و گریه‌کنان بر چانه‌ها افتند و تواضعشان افزون شود.  «۱۰۹» </span><span class="trans" rel="17_110">بگو خدا را بخوانید یا رحمان را، هر کدام را بخوانید نامهای نیکو از اوست، نماز خویش را بلند مخوان و آهسته هم مخوان بلکه میان این دو راهی پیش گیر.  «۱۱۰» </span><span class="trans" rel="17_111">بگو ستایش خاص خدایی است که فرزندی نگرفته و در ملک شریک ندارد، و وی را دوست و سرپرستی برای رفع مذلت نیست. وی را تکبیر گوی تکبیر گفتنی کامل.  «۱۱۱» </span></p>                   <h3>بیان آیات</h3> <p> در این آیات وضع رسول خدا (ص) و معجزه قرآنش و اعراض مشرکین از آن جناب و طلب نمودن معجزاتی بیهوده تشبیه شده به وضع موسی (ع) و معجزات نبوتش و اعراض فرعون از آن معجزات، و نسبت سحر به وی دادن، و پس از تشبیه مجددا به وصف قرآن کریم و سبب نزول تدریجی آن و نیز به بیان معارفی دیگر می‌پردازد. </p> <p> <span class="aya" rel="17_101" data-words="1-20">و لقد آتینا موسی تسع آیات بینات فسئل بنی إسرائیل إذ جاءهم فقال له فرعون إنی لأظنک یا موسی مسحورا</span>. <code class="page" rel="13,302"/> </p><h3> <span class="title" rel="17_101">مقصود از معجزات نه گانه موسی (علیه السلام) در آیه: <span class="aya" rel="17_101" data-words="1-7">و لقد آتینا موسی تسع آیات بینات...</span> </span> </h3> <p> معجزاتی که موسی بن عمران (ع) آورده به طوری که قرآن حکایت می‌کند بیش از نه معجزه است، و اگر در آیه مورد بحث، آنها را نه معجزه شمرده، منظور، آن معجزاتی بوده که در برابر فرعون و دعوت او آورده، و آن عبارت است از عصا و ید بیضاء و طوفان و ملخ و قورباغه و سوسمار و خون و قحطی و کمبود میوه‌ها، و ظاهرا مقصود از معجزات نه‌گانه در آیه همین‌ها باشد، مخصوصا با در نظر گرفتن این که گفتار موسی به فرعون را حکایت نموده می‌فرماید: <span class="aya" rel="17_102" data-words="2-12">لقد علمت ما أنزل هؤلاء إلا رب السماوات و الأرض بصائر</span> -تو خود می‌دانی که این معجزات را جز پروردگار آسمان و زمین به منظور بینایی خلق کس دیگری نفرستاده . </p> <p>و اما سایر معجزاتی که آن جناب داشته، مانند شکافتن دریا و جریان آب از سنگ و زنده کردن کشته‌ای به وسیله گاو و زنده کردن آنان که با صاعقه هلاک شدند و سایه کردن کوه بر بالای سر ایشان و امثال آن، همه خارج از معجزات نه‌گانه است، و معجزاتی است که برای امت خود آورده نه برای فرعون. </p> <p> (در اینجا ممکن است بگویی ظاهر <span class="aya" rel="17_101" data-words="5-6">تسع آیات</span> این است که نه معجزه نامبرده یک بار نازل شده و این مخالف با واقع مطلب است، چون واقع، این است که معجزات تدریجا نازل شده. در جواب می‌گوئیم این منافات در صورتی است که بخواهد یک واقعه را بیان کند، ولی آیه شریفه ناظر به مجموع مخاصمات فرعون با موسی در طول مدت دعوتش می‌باشد). </p> <p>و بنا بر این دیگر نباید به گفته بعضی<span class="footnote" rel="1" title="روح المعانی، ج ۱۵، ص ۱۸۲ و کشاف، ج ۲، ص ۶۹۷ و مجمع البیان، ج ۶، ص ۴۴۳">*</span> از مفسرین که نه معجزه را غیر از معجزات مذکور معرفی کرده‌اند اعتناء نمود. </p> <p>در تورات معجزات نه‌گانه مزبور عبارتند از: عصا و خون و سوسمار و قورباغه و مرگ چارپایان و سرمایی سوزان چون آتش که از هر جا عبور کرد نباتات و حیوانات را نابود ساخت و ملخ و ظلمت و مرگ عمومی بزرگسالان و همه حیوانات. </p> <p>و بعید نیست همین دوگونگی تورات با ظاهر قرآن در خصوص معجزات نه‌گانه، باعث شده که قرآن کریم اسامی آنها را به طور مفصل بیان نکند، زیرا اگر بیان می‌کرد، و دنبالش می‌فرمود: <span class="aya" rel="17_101" data-words="8-10">فسئل بنی إسرائیل</span> -از یهود بپرس یهود در جواب، آن اسامی را انکار می‌نمود، چون یهود هرگز حاضر نمی‌شد گفتاری را از قرآن که مخالف با تورات باشد بپذیرد، لا جرم به تکذیب قرآن مبادرت می‌نمودند، از همین جهت قرآن اسم آنها را نبرده. </p> <p> <span class="aya" rel="17_101" data-words="16-20">إنی لأظنک یا موسی مسحورا</span> -یعنی من گمان می‌کنم که تو را سحر کرده باشند و   <code class="page" rel="13,303"/> در نتیجه خللی به عقلت وارد آمده باشد، و این همان معنایی است که در جای دیگر نقل نموده فرموده است: <span class="aya" rel="26_27" data-words="2-7">إن رسولکم الذی أرسل إلیکم لمجنون</span><span class="footnote" rel="1" title="رسولتان که به سوی شما گسیل شده مجنون است سوره شعراء، آیه ۲۷">*</span> بعضی<span class="footnote" rel="2" title="مجمع البیان، ج ۶، ص ۴۴۴ و تفسیر فخر رازی، ج ۲۱، ص ۶۵">*</span> گفته‌اند: مقصود از مسحور که به صیغه اسم مفعول است ساحر و به معنای اسم فاعل است نظیر کلمه میمون و مشئوم که به معنای دارنده میمنت و دارنده نحوست است که در اصل در نسبت استعمال شده معنای میمنتی و مشئمتی را می‌دهد (مانند همدانی و شیرازی). </p> <p><code class="aya" rel="17_102"/> <span class="aya" rel="17_102" data-words="1-18">قال لقد علمت ما أنزل هؤلاء إلا رب السماوات و الأرض بصائر و إنی لأظنک یا فرعون مثبورا</span>. </p> <p><span class="phrase">کلمه <em rel="fa_17_102_17-17" data-sentence="5:368">مثبور</em> به معنای هالک است زیرا از ماده <em rel="fa_17_102_17-17" data-sentence="95:323">ثبور</em> است که به معنای هلاکت است، و معنا این است که موسی فرعون را مخاطب نموده گفت: تو خوب می‌دانی که این معجزات روشن را غیر پروردگار آسمانها و زمین کسی نازل نکرده، و او به منظور بصیرت یافتن مردم نازل کرده، تا چشم دلشان روشن گشته میان حق و باطل را تمیز دهند، و من گمان می‌کنم که تو به خاطر عناد و انکارت سرانجام هلاک شوی ای فرعون.</span> </p> <p>و اگر در پاسخ فرعون فرمود: من گمان می‌کنم که تو هلاک می‌شوی بدین جهت بود که اولا حکم دست خداست و نمی‌شود بطور یقین حکم کرد و ثانیا خواست تا کلامش مطابق با کلام فرعون باشد که گفت: من گمان می‌کنم که تو جادو شده‌ای، به علاوه، استعمال کلمه: <em>ظن</em> در مورد یقین در پاره‌ای موارد جائز است. </p> <p><code class="aya" rel="17_103"/> <span class="aya" rel="17_103" data-words="1-10">فأراد أن یستفزهم من الأرض فأغرقناه و من معه جمیعا</span>. </p> <p>استفزاز به معنای بیرون کردن به قهر و زور است، و معنای آیه روشن است. </p> <h3> <span class="title" rel="17_104">معنای اینکه خطاب به بنی اسرائیل فرمود: <span class="aya" rel="17_104" data-words="7-12">اسکنوا الأرض فإذا جاء وعد الآخرة...</span> </span> </h3> <p> <code class="aya" rel="17_104"/> <span class="aya" rel="17_104" data-words="1-15">و قلنا من بعده لبنی إسرائیل اسکنوا الأرض فإذا جاء وعد الآخرة جئنا بکم لفیفا</span>. </p> <p>مقصود از زمینی که مامور شدند در آنجا سکونت نمایند سرزمین مقدسی است که به حکم آیه شریفه‌ <span class="aya" rel="5_21" data-words="3-9">ادخلوا الأرض المقدسة التی کتب الله لکم</span><span class="footnote" rel="3" title="داخل شوید زمین مقدسی را که خداوند برای شما نوشته است سوره مائده، آیه ۲۱">*</span> و آیاتی دیگر، خداوند برای آنان مقدر فرموده بود. هم چنان که از سیاق برمی‌آید که مراد از کلمه ارض در آیه قبلی، مطلق روی زمین و یا خصوص سرزمین مصر می‌باشد. </p> <p>و معنای اینکه فرمود: <span class="aya" rel="17_104" data-words="9-12">فإذا جاء وعد الآخرة</span> این است که وقتی وعده بار دوم و       <code class="page" rel="13,304"/> یا وعده زندگی آخرت رسید که بنا به احتمال دوم مراد از آن بطوری که مفسرین<span class="footnote" rel="1" title="مجمع البیان، ج ۶، ص ۴۴۴ و تفسیر فخر رازی، ج ۲۱، ص ۶۶ و روح المعانی، ج ۱۵، ص ۱۸۷">*</span> گفته‌اند روز قیامت است، و معنای جمله: <span class="aya" rel="17_104" data-words="13-15">جئنا بکم لفیفا</span> این است که همه شما را ملفوف یعنی دسته جمعی و به هم پیچیده خواهیم آورد. </p> <p>و معنایش این است که بعد از غرق فرعون به بنی اسرائیل گفتیم در سرزمین مقدس سکونت کنید-در حالی که فرعون می‌خواست ایشان را به زور بیرون کند-و گفتیم که چون روز قیامت شود شما را با هم برای حساب و داوری محشور می‌کنیم. </p> <p>بعید هم نیست که مراد از وعده آخرت همان قضایی باشد که راندن آن را در اول سوره ذکر نموده فرمود: <span class="aya" rel="17_7" data-words="9-26">فإذا جاء وعد الآخرة لیسوؤا وجوهکم و لیدخلوا المسجد کما دخلوه أول مرة و لیتبروا ما علوا تتبیرا</span> هر چند که بیشتر مفسرین این احتمال را نداده‌اند، لیکن بنا بر این احتمال صدر سوره با ذیل آن مرتبط می‌شود، و آن وقت مراد از ذیل این می‌شود که: بعد از غرق فرعون، به بنی اسرائیل دستور دادیم که در سرزمین مقدس که فرعون شما را از رفتن به آنجا جلوگیری می‌کرد منزل کنید و در آنجا باشید تا وعده دیگر شما برسد، همان وعده‌ای که در آن، بلاها شما را می‌پیچاند و دچار قتل و غارت و اسیری و جلای وطن می‌شوید در آن موقع همه شما را گرد آورده و در هم فشرده می‌آوریم (و این همان اسارت بنی اسرائیل و جلای وطن آنان است که یکپارچه به بابل آمدند). </p> <p>و بنا بر این وجه، نکته فاء تفریعی که بر سر جمله: <span class="aya" rel="17_104" data-words="9-12">فإذا جاء وعد الآخرة...</span> آمده روشن می‌شود و معلوم می‌گردد که چرا جمله مزبور متفرع بر جمله: <span class="aya" rel="17_104" data-words="1-8">و قلنا من بعده لبنی إسرائیل اسکنوا الأرض</span> شده، در حالی که بنا بر وجه سابق هیچ نکته‌ای از این تفریع به دست نمی‌آید. </p> <p><code class="aya" rel="17_105"/> <span class="aya" rel="17_105" data-words="1-13">و بالحق أنزلناه و بالحق نزل و ما أرسلناک إلا مبشرا و نذیرا</span>. </p> <p>بعد از آنکه از تشبیهی که گفتیم فارغ گردید مجددا به بیان حال قرآن و ذکر اوصاف آن برگشته خاطرنشان می‌سازد که قرآن را به همراهی حق نازل کرده و قرآن از ناحیه خداوند به مصاحبت با حق نازل شده، پس، از باطل مصونیت دارد، زیرا نه از ناحیه کسی که نازلش کرده چیزی از باطل و لغو همراه دارد که تباهش کند، و نه در داخلش چیزی هست که ممکن باشد روزی فاسدش کند، و نه غیر خدا کسی با خدا در آن شرکت داشته که روزی از روزها تصمیم بگیرد آن را نسخ نموده و باطل سازد، و نه رسول خدا می‌تواند در آن دخل و تصرفی   <code class="page" rel="13,305"/> نموده کم و یا زیادش کند و یا به کلی و یا بعضی از آن را به پیشنهاد مردم و یا هوای دل خویش متروک گذارد، و از خدا آیه‌ای دیگر که مطابق میل مردم و یا میل خود او است بخواهد و یا در پاره‌ای از احکام و معارفش مداهنه و یا مسامحه کند، چون او رسولی بیش نیست، و تنها مامور است که بشر را بشارت و انذار دهد. پس همه اینها برای این است که قرآن حق است و از مصدر حق صادر گشته، <span class="aya" rel="10_32" data-words="5-10">فما ذا بعد الحق إلا الضلال</span> -بعد از حق غیر از ضلالت چه چیز دیگری هست . </p> <p>پس جمله‌ <span class="aya" rel="17_105" data-words="7-9">و ما أرسلناک...</span> متمم کلام سابق است، و خلاصه‌اش این است که قرآن آیتی است حق، که احدی نمی‌تواند در آن دخل و تصرف نماید، و رسول خدا (ص) و غیر او در این مداخله نداشتن برابرند. </p> <p><code class="aya" rel="17_106"/> <span class="aya" rel="17_106" data-words="1-11">و قرآنا فرقناه لتقرأه علی الناس علی مکث و نزلناه تنزیلا</span>. </p> <p>این آیه عطف است بر ما قبلش و معنای مجموع آن دو چنین می‌شود، ما قرآن را به حق نازل نمودیم و آن را آیه آیه کردیم. <span class="phrase">در مجمع البیان گفته<span class="footnote" rel="1" title="مجمع البیان، ج ۶، ص ۴۴۵">*</span> : <em>معنای</em> فرقناه  <em>فصلناه</em>  است، یعنی آن را آیه آیه و سوره سوره نازل کردیم، جمله: <span class="aya" rel="17_106" data-words="7-8">علی مکث</span> نیز بر همین معنا دلالت می‌کند، زیرا <em rel="fa_17_106_8-8" data-sentence="286:59">مکث</em> -به ضمه میم و همچنین به فتحه آن-دو واژه هستند به یک معنا .</span> </p> <p>پس لفظ آیه با صرفنظر از سیاق آن تمامی معارف قرآنی را شامل می‌شود، و این معارف در نزد خدا در قالب الفاظ و عبارات بوده که جز به تدریج در فهم بشر نمی‌گنجد، لذا باید به تدریج که خاصیت این عالم است نازل گردد تا مردم به آسانی بتوانند تعقلش کرده حفظش نمایند، و بر این حساب آیه شریفه همان معنایی را می‌رساند که آیه‌ <span class="aya" rel="43_3-4" data-words="1-14">إنا جعلناه قرآنا عربیا لعلکم تعقلون، و إنه فی أم الکتاب لدینا لعلی حکیم</span><span class="footnote" rel="2" title="بدرستی که ما قرار دادیم آن را قرآنی عربی شاید شما تعقل کنید، و به درستی که آن در اصل کتاب نزد ما هر آینه بلند مرتبه و با حکمت است سوره زخرف، آیات ۳ و ۴">*</span> در مقام بیان آن است. </p> <h3> <span class="title" rel="17_106 17_101 17_102 17_103 17_104 17_105 17_107 17_108 17_109 17_110 17_111">حکمت نزول تدریجی و تفریق قرآن، مقارن شدن علم و عمل به قرآن و تمامیت یافتن استعداد مردم در تلقی آن است</span> </h3> <p> و نزول آیات قرآنی به تدریج و بند بند و سوره سوره و آیه آیه، به خاطر تمامیت یافتن استعداد مردم در تلقی معارف اصلی و اعتقادی و احکام فرعی و عملی آن است، و به مقتضای مصالحی است که برای بشر در نظر بوده، و آن این است که علم قرآن با عمل به آن مقارن باشد، و طبع بشر از گرفتن معارف و احکام آن زده نشود، معارفش را یکی پس از دیگری درک     <code class="page" rel="13,306"/> نماید تا به سرنوشت تورات دچار نشود، که به خاطر اینکه یکباره نازل شد، یهود از تلقی آن سر باز زد، و تا خدا کوه را بر سرشان معلق نکرد حاضر به قبول آن نشدند. </p> <p>این آن معنایی است که از نظر لفظ آیه با قطع نظر از سیاق استفاده می‌شود، و لیکن از نظر سیاق آیات قبلی که در آن سخنی چون: <span class="aya" rel="17_93" data-words="15-19">حتی تنزل علینا کتابا نقرؤه</span> وجود داشت که پیشنهاد کرده بودند قرآن یکباره نازل شود استفاده می‌شود که منظور از <em>تفریق قرآن</em> این است که آن را بر حسب تدریجی بودن تحقق اسباب نزول سوره سوره و آیه آیه نازل کردیم و پیشنهاد نزول دفعی در قرآن کریم مکرر حکایت شده است مانند آیه: <span class="aya" rel="25_32" data-words="1-11">و قال الذین کفروا لو لا نزل علیه القرآن جملة واحدة</span><span class="footnote" rel="1" title="آنان که کافر شدند گفتند: چرا قرآن یکباره بر او نازل نشد؟ سوره فرقان، آیه ۳۲">*</span> و نیز آیه: <span class="aya" rel="4_153" data-words="1-9">یسئلک أهل الکتاب أن تنزل علیهم کتابا من السماء</span><span class="footnote" rel="2" title="اهل کتاب از تو می‌خواهند که کتابی یک پارچه بر ایشان نازل کنی سوره نساء، آیه ۱۵۳">*</span>. </p> <p>مؤید این احتمال ذیل آیه است که می‌فرماید: <span class="aya" rel="17_106" data-words="9-11">و نزلناه تنزیلا</span> برای اینکه تنزیل به معنای نازل کردن به تدریج است، و این با اعتبار دوم سازگارتر است تا اعتبار اول. </p> <p>و با این حال اعتبار دوم که عبارت است از تفصیل قرآن و تفریق آن به حسب نزول، یعنی نازل کردن بعضی از آن را بعد از بعضی دیگر مستلزم اعتبار اول نیز هست، زیرا اعتبار اول عبارت بود از این که مقصود از تفریق قرآن تفریق معارف و احکامش باشد نه تفریق آیات و سوره‌اش. اگر هم منظور از تفریق معنای دوم باشد، معارف و احکام نیز تفریق خواهد شد، چون همه از یک حقیقت سرچشمه می‌گیرد هم تفریق معارف و هم تفریق آیات و سوره‌ها. </p> <p>و به همین جهت خدای تعالی کتاب خود را به سوره‌ها و سوره‌هایش را به آیات تفریق نمود، البته بعد از آنکه به لباس واژه عربی ملبسش نمود، و چنین کرد تا فهمش برای مردم آسان باشد، هم چنان که خودش فرموده: <span class="aya" rel="2_73" data-words="11-12">لعلکم تعقلون</span> آن گاه آن کتاب را دسته دسته و متنوع به چند نوع نموده و مرتبش کرد و سپس یکی پس از دیگری هر کدام را در موقع حاجت بدان و پس از پدید آمدن استعدادهای مختلف در مردم و به کمال رسیدن قابلیت آنان برای تلقی هر یک از آنها نازل کرد، و این نزول در مدت بیست و سه سال صورت گرفت تا تعلیم با تربیت و علم با عمل همسان یکدیگر پیش رفته باشند. </p> <p>و ما ان شاء اللَّه به زودی در یک بحث جداگانه به مطالبی که مربوط به این آیه است برمی‌گردیم. </p> <p>     <code class="page" rel="13,307"/><code class="aya" rel="17_107"/> <span class="aya" rel="17_107" data-words="1-6">قل آمنوا به أو لا تؤمنوا</span>... <span class="aya" rel="17_109" data-words="5-7">و یزیدهم خشوعا</span>. </p> <p>مراد از <span class="aya" rel="17_107" data-words="8-12">الذین أوتوا العلم من قبله</span> کسانی‌اند که قبل از نزول قرآن، خدا و آیات او را می‌شناختند، چه از یهود و چه از نصاری و چه از غیر ایشان، بنا بر این هیچ جهتی ندارد که ما آن را به طائفه معینی اختصاص دهیم. </p> <p>مگر آنکه کسی بگوید: از سیاق‌ استفاده می‌شود که مقصود از آن، علمای اهل حقند که دینشان منسوخ نشده باشد و چنین کسانی منحصرا علمای مسیحیت خواهند بود چون قبل از نزول قرآن دین غیر منسوخ همان نصرانیت بود و منظور از علمای ایشان آنهایند که از دین خدا روی برنگردانده و آن را دستخوش تحریف نکردند. </p> <p>و به هر حال مقصود از اینکه فرمود: قبل از آن علم داده شدند این است که برای فهم کلمه حق و قبول آن مستعد شدند چون مجهز به فهم حقیقت معنای حق گشته بودند، در نتیجه حق بودن قرآن کریم هم در دلهای ایشان ایجاد خضوع بیشتری کرده است. </p> <p> <span class="aya" rel="17_107" data-words="16-18">یخرون للأذقان سجدا</span> <span class="phrase">-کلمه <em>اذقان</em> جمع <em>ذقن</em> به معنای چانه است که محل اجتماع دو طرف صورت است، و <em>خرور کردن ذقن</em> به معنای به خاک افتادن برای سجده است، و کلمه <em rel="fa_17_107_18-18" data-sentence="157:30">سجدا</em> نیز همین معنا را بیان می‌کند.</span> و اگر از میان جهات مختلف صورت، از پیشانی و گونه و چانه، تنها چانه را ذکر کرده برای این است که چانه از دیگر جهات صورت به زمین نزدیکتر است و در هنگام به خاک افتادن زودتر به زمین می‌رسد. و چه بسا که گفته<span class="footnote" rel="1" title="روح المعانی، ج ۱۵، ص ۱۸۹">*</span> باشند: مقصود از اذقان همه صورت است که به طور مجاز، جزء صورت را بر کل آن اطلاق نموده‌اند . </p> <p><code class="aya" rel="17_108"/> <span class="aya" rel="17_108" data-words="1-9">و یقولون سبحان ربنا إن کان وعد ربنا لمفعولا</span> -یعنی خدای را از هر نقیصه و از آن جمله خلف وعده منزه می‌دارند. از سیاق آیات قبل استفاده می‌شد که مقصود از وعده، وعده‌ای است که خدای تعالی به بعثت و زنده کردن مجدد خلق داده بود، و این در قبال اصراری است که مشرکین بر نبودن بعث و انکار معاد داشتند هم چنان که در آیات سابق بر این نیز، مکرر نقل شد. </p> <p><code class="aya" rel="17_109"/> <span class="aya" rel="17_109" data-words="1-7">و یخرون للأذقان یبکون و یزیدهم خشوعا</span> <span class="phrase">-قبلا خرور برای سجده را که معنای خشوع را می‌رساند فرموده بود، در این جمله مجددا آن را به اضافه گریه آورده تا معنای خضوع را افاده کند، زیرا <em>خرور</em> به تنهایی تذلل و اظهار حقارت با جوارح بدنی است و <em rel="fa_17_109_7-7" data-sentence="202:138">خشوع</em>    <code class="page" rel="13,308"/> تذلل و اظهار مذلت با قلب است، پس خلاصه آیه چنین می‌شود که: ایشان برای خدا خضوع و خشوع می‌کنند.</span> </p> <p>در این آیه خصیصه‌ای برای مردم با ایمان ذکر می‌کند، و آن این است که قرآن مایه خضوع و خشوع ایشان است، هم چنان که قبلا هم فرموده بود: <span class="aya" rel="17_82" data-words="1-10">و ننزل من القرآن ما هو شفاء و رحمة للمؤمنین</span> و یک خصیصه از خصائص مشرکین را از مؤمنین نفی می‌نماید، و آن مساله انکار بعث است. </p> <h3> <span class="title" rel="17_101 17_102 17_103 17_104 17_105 17_106 17_107 17_108 17_109 17_110 17_111">توضیحی در مورد بی‌نیاز بودن قرآن از ایمان مشرکین به آن، برای ثبوت حقانیت و کمالش</span> </h3> <p> و این سه آیه می‌فهماند که قرآن کریم از ایمان آوردن مشرکین بی نیاز است، البته نه از این جهت که ایمان کسانی که قبلا علم داده شده بودند، احتیاج قرآن را رفع می‌کند، و دیگر به ایمان مشرکین احتیاج ندارد، بلکه از این جهت که ایمان آن دسته که گفتیم کاشف از این است که این کتاب، کتاب حقی است که در حقانیت و کمالش محتاج به ایمان هیچ مؤمنی و تصدیق هیچ مصدقی نیست. اگر کسی ایمان آورد به سود خود اوست و اگر کفر ورزد به ضرر خود اوست، نه به سود و زیان قرآن. </p> <p>قبلا خدای سبحان اعراض مشرکین از قرآن و کفرشان به آن و بی‌اعتنائیشان به آیت بودن آن و اقتراحشان، آیاتی دیگر را بیان کرده بود و سپس صفات کمال و دلائل معجزه بودن لفظ و معنای قرآن و نفوذ اثر آن در دلها و کیفیت نزولش را آن قدر که بدانند کتابی است که الی الابد دستخوش فساد نمی‌شود را بیان کرده بود، اینک در این آیات سه‌گانه این معنا را بیان می‌کند که قرآن از ایمان ایشان بی‌نیاز است، ایشان خود می‌دانند که از کفر و ایمان به قرآن کدامیک را اختیار کنند. </p> <p><code class="aya" rel="17_110"/> <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span>. </p> <p><span class="phrase">لفظ <em>او</em> در این آیه یکسانی و یا اباحه هر دو طرف را افاده می‌کند و مراد از کلمه  <em>اللَّه</em> و کلمه <em rel="fa_17_110_6-6" data-sentence="110:52">الرحمن</em> دو اسم است که بر یک مسمی دلالت می‌کنند، نه دو مسمی.</span> و معنای آیه این است که: خدا را چه به اسم اللَّه بخوانید و چه به اسم رحمان او را خوانده‌اید و میان این دو گونه خواندن فرقی نیست . </p> <p>و <span class="phrase">جمله‌ <span class="aya" rel="17_110" data-words="7-9">أیا ما تدعوا</span> شرطیه است و کلمه <em>ما</em> نظیر <em>ما</em> یی است که در جمله <span class="aya" rel="3_159" data-words="1-4">فبما رحمة من الله</span><span class="footnote" rel="1" title="سوره آل عمران آیه ۱۵۹">*</span> و نیز در جمله‌ <span class="aya" rel="23_40" data-words="2-5">عما قلیل لیصبحن نادمین</span><span class="footnote" rel="2" title="سوره مؤمنون آیه ۴۰">*</span> به کار رفته است، و کلمه     <code class="page" rel="13,309"/> <em rel="fa_17_110_7-7" data-sentence="505:43">ایا</em> که شرطیه است مفعول <em>تدعوا</em> می‌باشد.</span> </p> <h3> <span class="title" rel="17_110">اشاره به اقسام نام‌ها و بیان مراد از جمله: <span class="aya" rel="17_110" data-words="10-12">فله الأسماء الحسنی</span> </span> </h3> <p> و جمله‌ <span class="aya" rel="17_110" data-words="10-12">فله الأسماء الحسنی</span> جواب شرط مزبور است که از باب نهادن سبب در جای مسبب چنین آمده، و معنای آن این است که: هر یک از این دو اسم را بخوانید یکی از اسماء احسن خدا را خوانده‌اید، برای اینکه همه اسماء حسنی از آن او است، پس اسماء که دلالت بر مسمیات دارند دو قسمند: یکی آنهایی که دلالت می‌کنند بر مسمیاتی که دارای حسنند، و دیگر آنهایی که دلالت می‌کنند بر مسمیاتی که دارای قبحند، و چون قبح در ساحت مقدس خدای تعالی راه ندارد لا جرم تنها قسم اول در آنجا یافت می‌شود. و همان قسم هم باز دو نوع است: یکی آن اسماء حسنایی که حسن محضند، و آمیخته با نقص و قبح نیستند، مانند غنائی که آمیخته با فقر نباشد، و حیاتی که موت همراه نداشته باشد و عزتی که با ذلت در هم نباشد. </p> <p>و دیگر آن اسماء حسنایی که آمیخته با قبح باشند، لیکن حسن آنها بر قبحشان فزونی دارد. </p> <p>از این دو قسم تنها قسم اول اسماء خداست که عبارت است از هر اسمی که در معنایش احسن الاسماء باشد، هم چنان که پیشوایان دین فرموده‌اند خدای تعالی غنی است، اما نه چون اغنیاء، حی است اما نه چون احیاء، عزیز است، نه چون عزیزان، علیم است، نه چون علماء و همانگونه که از اسماء، آنهایی که حسن محضند برای خدای تعالی است، از هر کمالی هم صرف و خالص آن که هیچ شائبه و آمیختگی با خلافش ندارد، برای خداوند ثابت است. </p> <p><span class="phrase">ضمیر <em>له</em> در جمله‌ <span class="aya" rel="17_110" data-words="10-12">فله الأسماء الحسنی</span> به ذات خدا که از هر اسم و رسمی متعالی است برمی‌گردد، نه به دو اسم <em>اللَّه</em> و <em rel="fa_17_110_6-6" data-sentence="186:551">رحمان</em> ، زیرا مراد از آن دو-همانطور که گفتیم-دو اسم است، نه ذات متعالی که همان مسمی به آن دو اسم است، زیرا معنا ندارد که کسی بگوید: هر یک از دو اسم را بخوانید، باری برای آن اسم همه اسماء حسنی و یا بقیه اسماء حسنی هست پس معنای صحیح همین است که بگوییم: هر یک از اسماء خدا را بخوانید مانعی ندارد، چون همه آنها اسماء او هستند، چون تمامی آنها حسنایند و اسماء حسنی هم تمامیش از خداست، و این اسماء وسایل خواندن خدایند، چه خود خدا را بخوانید، چه آن اسماء را هیچ فرقی ندارد، چون اسماء مذکور تنها اسماء اویند، و اسم آئینه و نمایاننده مسمی و عنوان او است-دقت بفرمائید.</span> <code class="page" rel="13,310"/> این آیه از آیات برجسته قرآنی است که آن حقیقتی را که قرآن کریم از مساله توحید ذات و توحید عبادت در قبال دید و ثنیت (دوگانه‌پرستی) نسبت به توحید در ذات و شرک در عبادت می‌بیند آشکار و روشن می‌سازد. </p> <h3> <span class="title" rel="17_110 17_111 17_101 17_102 17_103 17_104 17_105 17_106 17_107 17_108 17_109">رد عقیده بت پرستان که اسماء متعدد خدا را حاکی از آلهه متعدد پنداشته به شرکت در عبادت مبتلا شده‌اند و بیان اینکه اسماء خدای تعالی مرآت و معرف یک مسمی هستند</span> </h3> <p> آری پیروان وثنیت-همانطور که در جلد دهم این کتاب پاره‌ای از اعتقاداتشان را نقل کردیم-خدای سبحان را ذاتی متعال از هر حد و وصفی می‌بینند، و وقتی همین ذات مطلق به یکی از مشخصات که خود اسمی است از اسماء مشخص می‌شود همان تشخص را تولد می‌خوانند، و از دید وثنیت ملائکه و جن مظاهر عالیه‌ای برای اسماء هستند، و به همین جهت آن دو را فرزندان خدا دانستند که در عالم وجود دخل و تصرف دارند. و نیز از دید آنان عبادت عبادت‌کاران و توجه هر متوجهی از مرحله ظهور اسماء و مرتبه فرزندان خدا که مظاهر اسماء اویند تجاوز نمی‌کند (و به خدا نمی‌رسد، هر چند که او خیال کند متوجه خدا شده بلکه در حقیقت متوجه همان فرزندان خدا گشته است). </p> <p>آری، اگر ما خدا را می‌پرستیم در حقیقت خالق و رازق و محیی و ممیت و امثال آن را می‌پرستیم که همه اینها اسمایی هستند که تنها در ملائکه و جن جلوه دارند، و اما ذات متعالی خدا اجل و بالاتر از آن است که عقل و وهم و یا حس آدمی او را درک نماید. </p> <p>پس به نظر وثنی‌ها خواندن هر اسمی از اسماء خدا پرستیدن همان اسم است، یعنی پرستیدن فرشته یا جنی است که مظهر آن اسم است، و همان جن و ملک اله و معبود آن عبادت است، و تعدد خدایان از همین جا ریشه گرفته است، چون دعاها انواع زیادی داشته، و زیادی انواع دعاها هم به خاطر زیادی و تعدد انواع حاجات بوده، و به همین جهت وقتی یکی از مشرکین شنید که رسول خدا (ص) در نمازش می‌گفته یا اللَّه، یا رحمن گفته بود: به این بی دین نگاه کنید که ما را از پرستیدن دو اله منع می‌کند آن وقت خودش دو اله را می‌خواند. </p> <p>آیه شریفه مورد بحث این حرف را رد می‌کند و وجه خطای این اعتقاد را هم بیان می‌نماید که این اسماء، اسماء متعددی برای خدا و مملوک صرف اویند، نه اینکه خودشان اله مستقل بوده در ذات و صفات از او جدا باشند، و خود ذات و صفات جداگانه‌ای دارا باشند و جز وسیله بودن برای پرستش خدای یگانه خاصیت دیگری ندارند، و خواندن آنها خواندن او است، و توجه به سوی آنها توجه به سوی او است، زیرا معقول نیست که مسمی از اسم جدا باشد. پس این اسماء صرفا طریق به سوی خدا و راهنمای به سوی او و وجه اویند که به وسیله آنها برای غیر خود جلوه می‌کند، پس خواندن خدا به وسیله اسماء متعدد منافات با توحید در عبادت ندارد. <code class="page" rel="13,311"/> بر عکس خواندن اسماء به طوری که از اسم به مسمی تجاوز نکند، محال و غیر معقول است. </p> <p>از این بیان به خوبی روشن می‌گردد که اسماء و یا مظاهر اسماء از جن و ملک را فرزندان خدا دانستن خطاء است، زیرا جن و ملک را فرزندو یا پسر اطلاق کردن چه اطلاق به نحو حقیقت باشد و چه به نحو مجاز و به عنوان احترام و تشریف، محتاج نوعی سنخیت و اشتراک میان پسر و پدر است، یعنی این دو باید در اصل و حقیقت ذات و یا حد اقل در کمالی از کمالات ذات با هم نوعی اشتراک داشته باشند، و ساحت کبریایی خدای تعالی منزه است از اینکه چیزی غیر او، شریک در ذات و یا کمالش باشد، زیرا هر چه او خودش دارد و هر چه که غیر خودش دارد همه از آن او است، و غیر او چیزی از خود ندارد، پس چگونه شریک او می‌شود؟. </p> <p>و نیز روشن می‌گردد که نسبت تصرف در وجود را به جن و ملک دادن هر قسم تصرف باشد باطل است، زیرا این ملائکه و همچنین اسمایی که ملائکه مظاهر آنند خودشان از خود، مالک چیزی نیستند، و در قبال خدای تعالی در هیچ چیز استقلال ندارند بلکه همانطور که خدای سبحان فرموده: <span class="aya" rel="21_26-27" data-words="7-16">بل عباد مکرمون، لا یسبقونه بالقول و هم بأمره یعملون</span><span class="footnote" rel="1" title="عبادی مکرمند که در هیچ حرفی از او پیشدستی ننموده به اوامرش عمل می‌کنند سوره انبیاء، آیات،۲۶ و ۲۷">*</span> و در آنچه انجام می‌دهند خدای را اطاعت می‌کنند و جن نیز در اعمال خود اینچنین است. </p> <p>و کوتاه سخن اینکه هیچ سببی از اسباب مؤثر در عالم نیست مگر اینکه خدا قدرت و سببیت را به آن داده باشد. پس مالک حقیقی هر چه که اسباب مالکند، خداست، و قادر هر قدرتی که آنها از خود نشان دهند خداست نه خود آنان. </p> <p>و این حقیقتی است که آیه بعدی هم که می‌فرماید: <span class="aya" rel="17_111" data-words="1-22">و قل الحمد لله الذی لم یتخذ ولدا و لم یکن له شریک فی الملک و لم یکن له ولی من الذل</span> آن را افاده می‌کند، و ما ان شاء اللَّه به زودی این افاده را تکرار می‌کنیم. </p> <p>ناگفته نماند که آیه شریفه مورد بحث، دلالت می‌کند بر اینکه اسم جلاله <em>اللَّه</em>  جزو اسامی حسنای خدا است که در اصل <em>الاله</em> بوده. وصفی بوده که معنای معبودیت را می‌رسانده، و فعلا در اثر کثرت استعمال صورت اسمیت و علمیت به خود گرفته، به شهادت اینکه می‌بینیم که صحیح است آن را به اوصافی وصف کنیم، مثلا بگوییم اللَّه، رحمان و رحیم است، ولی صحیح نیست بگوییم رحمان، اللَّه و رحیم است هم چنان که در خود قرآن   <code class="page" rel="13,312"/> کریم هم معامله علمیت با آن شده و مکرر فرموده <span class="aya" rel="1_1" data-words="1-4">بسم الله الرحمن الرحیم</span> -به نام خدایی که این صفت دارد: رحمان و رحیم است. </p> <p> <span class="aya" rel="17_110" data-words="13-25">و لا تجهر بصلاتک و لا تخافت بها و ابتغ بین ذلک سبیلا</span>. </p> <p> <span class="phrase"><em rel="fa_17_110_15-15" data-sentence="0:484">جهر</em> و <em>اخفات</em> دو صفت متقابل همند که صداها را با آن دو توصیف می‌کنند، و چه بسا در وسط آن دو صفت دیگری را هم معتبر بشمارند که نسبت به جهر اخفات باشد و نسبت به اخفات جهر باشد،  (مانند آب ملایم که نسبت به آب داغ خنک و نسبت به آب یخ داغ است) و در این صورت جهر به معنای مبالغه در بلند کردن آواز و اخفات به معنای مبالغه در آهسته سخن گفتن و حد وسط آن دو معتدل حرف زدن می‌شود، و بنا بر این معنای آیه این می‌شود که: در نماز صدایت را خیلی بلند مکن و خیلی هم آهسته مخوان، حد وسط را رعایت نما.</span> و اگر این حد وسط را سبیل خوانده از این رو بوده که می‌خواسته اینطور نماز خواندن در میان همه مسلمین رسم و سنت شود تا همه گروندگان به دین اسلام این گونه نماز بخوانند. </p> <p><span class="phrase">البته این در صورتی است که مراد از <em rel="fa_17_110_16-16" data-sentence="34:248">بصلاتک</em> تک تک نمازها بطور استغراق باشد و اما اگر مراد از آن مجموع نمازها (و شاید هم این ظاهرتر است) باشد در این صورت معنای آیه این خواهد شد که در همه نمازها جهر مخوان و در همه آنها اخفات مکن، بلکه راه میانه را اتخاذ کن، که در بعضی جهر و در بعضی اخفات کنی.</span> و این احتمال با آنچه در سنت اثبات شده، که نماز صبح و مغرب و عشاء بلند و ظهر و عصر آهسته خوانده شود، مناسب‌تر است. و بعید نیست که این وجه با در نظر گرفتن اتصال ذیل آیه به صدر آن وجه موافق‌تری باشد، چون در صدر آیه می‌فرمود: به هر اسمی می‌توانی خدا را بخوانی و در این ذیل می‌فرماید بلند کردن صدا در نماز معنایش متعالی بودن و بالا بودن خدا است و آهسته خواندن آن معنایش نزدیک بودن او است، حتی نزدیک‌تر از رگ قلب، پس به هر دو قسم، نماز خواندن، اداء حق همه اسماء خدا است. </p> <p><code class="aya" rel="17_111"/> <span class="aya" rel="17_111" data-words="1-25">و قل الحمد لله الذی لم یتخذ ولدا و لم یکن له شریک فی الملک و لم یکن له ولی من الذل و کبره تکبیرا</span>. </p> <p>این آیه عطف است بر جمله: <span class="aya" rel="17_110" data-words="1-6">قل ادعوا الله أو ادعوا الرحمن</span> که در آیه قبل بود، و حاصل کلام این می‌شود که: ای پیغمبر، به ایشان بگو اسمایی که می‌خوانید و خیال می‌کنید که معبودهای شما هستند، تنها اسمایی می‌باشند که مملوک خدایند، نه مالک نفس خودند و نه صاحب چیزی از آنچه در اختیار دارند. پس خواندن آنها خواندن خدا است، از این جهت در هر حال او معبود است. <code class="page" rel="13,313"/> </p><h3> <span class="title" rel="17_111 17_101 17_102 17_103 17_104 17_105 17_106 17_107 17_108 17_109 17_110">نفی فرزند، ولی و شریک داشتن خدای تعالی</span> </h3> <p> بعد از آنکه این نکته را به ایشان خاطر نشان کردی، خدا را حمد و ثنا کن، به حمد و ثنائی که از آثار ملکیت علی الاطلاق او باشد، چرا که هیچ چیز مانند او در ذات و یا در صفات نیست، تا بتواند آن طور که وثنیت دوگانه پرستان و اهل کتاب از نصاری و یهود و قدمای مجوس، در باره ملائکه و جن و یا مسیح و یا عزیر و یا احبار خود پنداشته‌اند، فرزند او باشد، و یا آن طور که دوگانه پرستان وثنی‌ها و ستاره‌پرستان و شیطان‌پرستان پنداشته‌اند، بدون اشتقاق و پدر فرزندی شریک او باشد، و یا آنکه علاوه بر شریک بودن، ما فوق او هم باشند و نسبت به خدا ولایت داشته، آنچه که خدا از اصلاحش عاجز بماند، آنها به خاطر قدرت بیشتری که نسبت به خدا دارند و بر حق تعالی غلبه دارند، اصلاح کنند. </p> <p>و به عبارت دیگر هیچ چیزی هم جنس او نیست تا اگر پائین‌تر از او است فرزند او، و اگر مساوی با او است شریک او، و اگر ما فوق او است ولی و غالب بر او در ملک باشد. </p> <p>این آیه در حقیقت ثنائی است بر خدا، به داشتن ملکیت علی الاطلاق که بر آن متفرع می‌شود نفی فرزند و شریک و ولی. و به همین جهت رسول خدا (ص) را امر فرمود: او را تحمید کند نه تسبیح با اینکه آنچه در این ثنا آمده از نفی فرزند و شریک و ولی صفات سلبی است که مناسب با نفی آن تسبیح است نه تحمید (دقت بفرمائید). </p> <p>خدای سبحان آیه را با جمله: <span class="aya" rel="17_111" data-words="23-25">و کبره تکبیرا</span> ختم کرده، و این تکبیر (بزرگ‌تر دانستن) را مطلق آورده و نفرموده: از چه چیز بزرگتر است، و این بدان جهت است که بعد از توصیف و تنزیه قبلی، متذکر شود به اینکه: خدا از هر وصفی که شما بکنید و از هر حمد و ثنائی که بگوئید بزرگتر است. و لذا جمله معروف: <em>اللَّه اکبر</em> را این طور تفسیر کرده‌اند که: خدا بزرگتر از آن است که در وصف کسی بگنجد و همین تفسیر از امام صادق (ع) روایت شده<span class="footnote" rel="1" title="اصول کافی، ج ۲، ص ۹۱، ح ۹، دوره ۲ جلدی عربی">*</span>، و اگر به معنای بزرگتر از هر چیز باشد خالی از شرک نخواهد بود، برای اینکه سایر موجودات را در بزرگی شریک او ولی خدا را بزرگتر از آنها دانسته‌ایم. و ساحت مقدس او اجل و عزیزتر از آن است که کسی و یا چیزی در امری از امور و وصفی از اوصاف شریک او باشد. </p> <p>و از لطائفی که در این سوره به کار رفته این است که اولین آیه‌اش با تسبیح افتتاح و آخرین آیه‌اش با تحمید افتتاح و با تکبیر اختتام یافته است. </p> <h3>بحث روایتی‌ <span class="title" rel="17_102 17_107 17_110 17_101 17_103 17_104 17_105 17_106 17_108 17_109 17_111"> (روایاتی در ذیل برخی آیات گذشته) </span> </h3> <p> در الدر المنثور است که سعید بن منصور و ابن منذر و ابن ابی حاتم از علی روایت کرده‌اند که وی آیه: <span class="aya" rel="17_102" data-words="2-3">لقد علمت</span> را <em>علمت</em> می‌خواند، و چنین توجیه می‌فرمود: که به خدا سوگند فرعون دشمن خدا، ندانست که نازل کننده، پروردگار آسمانها و زمین بود، بلکه خود موسی بود که این حقیقت را می‌دانست<span class="footnote" rel="1" title="الدر المنثور، ج ۴، ص ۲۰۵">*</span>. </p> <p>مؤلف: این قرائتی است که به آن جناب نسبت داده شده. </p> <p>و در کافی از علی بن محمد به سندش روایت کرده که گفت: شخصی از امام صادق  (ع) پرسید: کسی که در پیشانی ناراحتی و جراحتی دارد و نمی‌تواند با آن سجده کند چه باید بکند... ؟ حضرت فرمود: چانه خود را به زمین نهد، زیرا خدای تعالی فرموده: <span class="aya" rel="17_107" data-words="16-18">یخرون للأذقان سجدا</span><span class="footnote" rel="2" title="فروع کافی، ج ۳، ص ۳۳۴ ط تهران">*</span>. </p> <p>مؤلف: در این معنا روایات دیگری نیز هست. </p> <p>و در الدر المنثور آمده که ابن جریر و ابن مردویه از ابن عباس روایت کرده‌اند که گفت: روزی رسول خدا (ص) در مکه نماز می‌گزارد در نمازش دعا کرد و گفت: یا اللَّه یا رحمن مشرکین گفتند: به این بی دین نگاه کنید که ما را از پرستش دو خدا نهی می‌کند، در حالی که خودش دو معبود را می‌خواند، در اینجا بود که آیه: <span class="aya" rel="17_110" data-words="1-6">قل ادعوا الله أو ادعوا الرحمن...</span> نازل گردید<span class="footnote" rel="3" title="الدر المنثور، ج ۴، ص ۲۰۶، ط بیروت">*</span>. </p> <p>مؤلف: در سبب نزول این آیه، روایات دیگری، مخالف این روایت رسیده، که علتهایی غیر علت مذکور را بیان نموده، اما از همه آنها بهتر، همین روایت است و با مفاد آیه انطباق بیشتری دارد. </p> <h3> <span class="title" rel="17_110 17_101 17_102 17_103 17_104 17_105 17_106 17_107 17_108 17_109 17_111">روایاتی در باره اسماء حسنی، اسماء حقیقی و اسماء اسماء خدا و عقائد بت پرستان در باره اسماء خدا</span> </h3> <p> و در توحید به طور مسند و در احتجاج به طور مرسل (بدون ذکر سند) از هشام بن حکم روایت شده که گفت: من از امام صادق (ع) در باره اسماء خدا-عز و جل-و از اشتقاق آنها پرسیده (گفتم: کلمه: <em>اللَّه</em> از چه مشتق شده؟) فرمود: ای‌ هشام <em>اللَّه</em> مشتق       <code class="page" rel="13,315"/> از اله است و اله مالوه می‌خواهد و اسم غیر مسمی است، پس هر کس اسم را بدون معنا بپرستد کافر شده و چیزی نپرستیده و کسی که اسم و معنا را بپرستد باز کافر شده، چون دو چیز را پرستیده، و کسی که معنا را بپرستد بدون اسم او خدا را به یگانگی پرستیده آیا فهمیدی ای هشام؟. </p> <p>هشام می‌گوید: عرض کردم: بیش از این بفرمائید، فرمود: برای خدای تبارک و تعالی نود و نه اسم است، پس اگر بنا باشد که اسم همان مسمی باشد باید هر اسمی برای خود، الهی باشد، و لیکن چنین نیست، بلکه خدای تعالی معنا و مسمای واحدی است که این اسامی بر آن دلالت می‌کنند، و همه این اسامی باز غیر اویند، ای هشام اسم نان غیر از نان است، و آدمی را سیر نمی‌کند ولی به آن دلالت می‌کند، و همچنین آب که اسم نوشیدنی است، و لباس که اسم پوشیدنی است و آتش که اسم سوزاننده است<span class="footnote" rel="1" title="توحید صدوق، ص ۲۲۰، ح ۱۳ و احتجاج، ج ۲، ص ۷۲، ح ۱۳">*</span>. </p> <p>و نیز در توحید به سند خود از ابن رئاب از عده‌ای از امام صادق (ع) روایت آورده که فرمود: هر کس خدای را با توهم عبادت کند کافر شده، و هر که اسم را بپرستد و معنا را رها کند کافر گشته، و هر کس اسم و معنا هر دو را بپرستد مشرک شده و هر کس معنا را بپرستد و اسم را عنوان و معرف آن قرار دهد و با صفاتش او را توصیف کند و بر این معنا اعتقاد قلبی داشته و زبانش هم همین را در پنهان و آشکار بگوید، چنین کسی از اصحاب امیر المؤمنین (ع) است و در حدیث دیگر آمده چنین کسانی مؤمن حقیقیند<span class="footnote" rel="2" title="توحید صدوق، ص ۲۲۰، ح ۱۲">*</span>. </p> <p>و در توحید بحار الانوار در باب مغایرت بین اسم و معنا از کتاب توحید نقل کرده که او به سند خود از ابراهیم بن عمر از امام صادق (ع) روایت آورده که فرمود: خدای تبارک و تعالی اسمی خلق کرد که با حروف توصیف نمی‌شود، و با الفاظ به زبان در نمی‌آید و در پیکر شخصی مجسم نمی‌شود، و با هیچ چیز تشبیه نمی‌گردد و به هیچ رنگی در نمی‌آید، در اقطار و مکانها نمی‌گنجد، و از تعریف شدن برتر است و از حس هر متوهمی محجوب و پرده پوشیده است، آن گاه آن اسم را کلمه تامه‌ای بر اساس چهار جزء با هم قرار داد، به طوری که هیچ یک از آنها قبل از دیگری نبود سپس سه چیز که مورد حاجت خلق بود از آن ظاهر ساخت و یک چیز از آن را محجوب گذاشت، و آن یک چیز همان اسم مکنون مخزون است که به وسیله همین سه اسم ظاهر مخزون گردید. </p> <p>     <code class="page" rel="13,316"/> و ظاهرا آن سه اسم ظاهر عبارتند از: اللَّه و تبارک و سبحان، و برای هر کدام از این سه اسم، ارکانی چهارگانه است که در مجموع دوازده رکن می‌شود، پس آن گاه برای هر رکنی سی اسم قرار داد که هر یک فعلی و کاری منسوب به او است، پس او است رحمان و رحیم، ملک و قدوس و خالق و بارئ و مصور وحی و قیوم و لا تاخذه سنة و لا نوم و علیم و خبیر و سمیع و بصیر و حکیم و عزیز و جبار و متکبر و علی و عظیم و مقتدر و قادر و سلام و مؤمن و مهیمن و منشئ و بدیع و رفیع و جلیل و کریم و رازق و محیی و ممیت و باعث و وارث. </p> <p>پس این اسماء و آنچه که از اسماء حسنی هست، تا سیصد و شصت اسم تمام شود، همه از این سه اسم منشعب می‌گردد. و این سه اسم ارکان و حجابهایی هستند برای آن اسم واحد مکنون‌ که به وسیله این سه اسم مخزون شدند، و این همان مطلبی است که آیه: <span class="aya" rel="17_110" data-words="1-12">قل ادعوا الله أو ادعوا الرحمن أیا ما تدعوا فله الأسماء الحسنی</span> بیانش می‌کند<span class="footnote" rel="1" title="بحار الانوار، ج ۴، ص ۱۶۶، ط اسلامیه">*</span>. </p> <p>مؤلف: این حدیث در کافی نیز از آن جناب روایت شده<span class="footnote" rel="2" title="اصول کافی، ج ۱، ص ۸۷، ح ۱۱، دوره دو جلدی عربی">*</span>. </p> <p>در جلد هشتم این کتاب در بحث اسماء حسنی گذشت که گفتیم: این اسماء که اسماء حسنایش نامیده‌اند اسماء اسماء هستند، و آنچه از مصادیق که این اسماء بر آن دلالت و اشاره می‌کند یعنی ذات متصف به فلان وصف اسم حقیقی می‌باشد، و بنا بر این بعضی از اسماء حسنی عین ذات خواهند بود: و آن اسمایی هستند که مصداق یکی از صفات ثبوتیه کمالیه را برساند چون: حی و علیم و قدیر، و بعضی از آنها زائد بر ذات و خارج از ذاتند، و آن اسمایی هستند مشتمل که بر یکی از صفات سلبیه می‌باشند نظیر: <span class="aya" rel="2_255" data-words="8-13">لا تأخذه سنة و لا نوم</span> و یا فعلی از افعال خدا باشند مانند: خالق و رازق. </p> <p>اینها اسماء حقیقی خدا است و اما اسماء اسماء خدا عبارت است از همین الفاظ که بر ذات متصف به صفتی دلالت کند و هیچ شکی نیست که این الفاظ غیر ذات خدایند، بلکه الفاظی هستند که گوینده آنها، آنها را ایجاد می‌کند، پس هم حادثند و هم قائم به گوینده. </p> <p>در این مطالب هیچ بحثی نیست، خلافی که در این میان هست در دو جهت است: جهت اول اینکه: بعضی از جاهلان از متکلمین سلف میان اسماء و اسماء اسماء خلط کرده پنداشته‌اند که مقصود از عین ذات بودن اسماء، همین الفاظ است که اسماء اسماء     <code class="page" rel="13,317"/> خداست، و به همین جهت معتقد شده‌اند که اسم، عین مسمی است، و در نتیجه عبادت اسم و خواندن آن، عین عبادت مسمی است و این قول در اوائل عصر خلفای عباسی رواج داشت و دو روایت گذشته یعنی دو روایت توحید صدوق در رد بر این قول صادر شده‌اند. </p> <p>جهت دوم: نظریه‌ای است که بت‌پرستان داشتند، و آن این است که: به هیچ وجه ممکن نیست خدای سبحان مورد توجه و بندگی بندگان قرار گیرد، و همه توجهات به اسماء خدا است، پس اسماء که مظاهر آن ملائکه و جن و انسانهای کامل هستند مورد توجه عبادت کاران هستند، و همانها آلهه و معبودهای خلقند، نه خود خدا، و شما خواننده عزیز از بیان گذشته فهمیدید که آیه شریفه: <span class="aya" rel="17_110" data-words="1-6">قل ادعوا الله أو ادعوا الرحمن</span> رد بر این نظریه و اعتقاد است. </p> <p>از روایت اخیر حقیقت دیگری نیز کشف می‌شود، و آن چگونگی انتشار اسماء از ناحیه ذات متعالیه خدا است، ذاتی که رفیع‌تر از آن است که علم کسی بدان احاطه یابد و یا وصفی و نعتی او را مقید کند، و یا اسمی و رسمی او را محدود سازد، و روایت با مطالبی که در صدر و ذیلش دارد صریح در این است که مراد از اسماء در آیه شریفه همان اسماء حقیقی است که گفتیم، نه اسماء اسماء، و ما این حدیث را تا حدی در ذیل بحثی که در باره اسماء حسنی در جلد هشتم این کتاب کردیم، شرح داده‌ایم بدانجا مراجعه شود. </p> <h3> <span class="title" rel="17_110 17_111 17_101 17_102 17_103 17_104 17_105 17_106 17_107 17_108 17_109">چند روایت در باره جهر و اخفاف در نماز</span> </h3> <p> و در تفسیر عیاشی از زراره و حمران و محمد بن مسلم از ابی جعفر و ابی عبد اللَّه  (ع) روایت شده که در تفسیر آیه: <span class="aya" rel="17_110" data-words="13-25">و لا تجهر بصلاتک و لا تخافت بها و ابتغ بین ذلک سبیلا</span> فرموده‌اند: ایامی که رسول خدا (ص) در مکه بود، نمازش را با صدای بلند اقامه می‌فرمود در نتیجه مشرکین صدایش را می‌شنیدند و محل حضور حضرت برایشان مشخص می‌شد سپس به آنجا رفته وی را آزار می‌دادند، لذا این آیه شریفه نازل گردید<span class="footnote" rel="1" title="تفسیر عیاشی، ج ۲، ص ۳۱۸، ح ۱۷۵">*</span>. </p> <p>مؤلف: این معنا در الدر المنثور<span class="footnote" rel="2" title="فروع کافی، ج ۳، ص ۳۱۷، ح ۲۷">*</span> هم از ابن مردویه از ابن عباس روایت شده و نیز از عایشه<span class="footnote" rel="3" title="الدر المنثور، ج ۴، ص ۲۰۸، ط بیروت">*</span> روایت شده که گفته است: این آیه در باره دعاء است و عیبی هم ندارد، چون میان آن و دیگر روایات معارضه‌ای نیست، و نیز از عایشه روایت شده که آیه در باره تشهد است. </p> <p>و در کافی به سند خود از سماعة روایت شده که گفت: از امام (ع) معنای آیه: <span class="aya" rel="17_110" data-words="13-20">و لا تجهر بصلاتک و لا تخافت بها</span> را پرسیدم، فرمود: مخافته آن است که انسان طوری     <code class="page" rel="13,318"/> تکلم کند که گوش خودش هم نشنوند، و جهر آن است که جوهره صدا به شدت بلند شود<span class="footnote" rel="1" title="فروع کافی، ج ۳، ص ۳۰۵، ح ۲۱">*</span>. </p> <p>مؤلف: این روایات تا حدی معنای اولی را که در تفسیر آیه گذراندیم تایید می‌کند. </p> <p>و باز در همان کتاب به سند خود عبد اللَّه بن سنان روایت کرده که گفت: از امام صادق (ع) پرسیدم آیا بر امام جماعت واجب است که نماز را آن قدر بلند بخواند که مامومین بشنوند؟ و اگر چنین است در جماعتهایی که جمعیت بسیار است چطور می‌شود؟ فرمود: باید بطور معتدل و متوسط بخواند چنانچه خدای تعالی فرمود: <span class="aya" rel="17_110" data-words="13-20">و لا تجهر بصلاتک و لا تخافت بها</span><span class="footnote" rel="2" title="تهذیب، ج ۲، ص ۷۲، ط اسلامیه">*</span>. </p> <p>و در الدر المنثور است که احمد و طبرانی از معاذ بن انس روایت کرده که گفت: رسول خدا (ص) فرمود: آیه: <span class="aya" rel="17_111" data-words="1-8">و قل الحمد لله الذی لم یتخذ ولدا</span> تا آخر آیه عزت است<span class="footnote" rel="3" title="شرایع، کتاب الصلاة، ص ۲۴">*</span>. </p> <p>و در تفسیر قمی از امام آورده که در ذیل‌ <span class="aya" rel="17_111" data-words="16-22">و لم یکن له ولی من الذل</span> فرموده است: یعنی خداوند هرگز ذلیل نشده تا محتاج ولیی شود که یاریش کند<span class="footnote" rel="4" title="تفسیر قمی، ج ۲، ص ۳۰، ط نجف">*</span>. </p> <h3>بحثی روایتی و قرآنی‌ <span class="title" rel="17_106"> (در باره تفریق آیات قرآن- <span class="aya" rel="17_106" data-words="1-3">و قرآنا فرقناه</span>...) تقسیم قرآن به آیات و سور</span> </h3> <p> این بحث پیرامون آیه شریفه‌ <span class="aya" rel="17_106" data-words="1-8">و قرآنا فرقناه لتقرأه علی الناس علی مکث</span> است که در سه فصل عنوان می‌شود: فصل اول، پیرامون تقسیمات قرآن کریم: کتاب الهی به اجزایی تقسیم شده که با آن شناخته می‌شود، مانند سی جزء، و اینکه هر جزئی 4 حزب و هر حزبی 10 عشر دارد، و امثال آن، و این تقسیم‌بندی است که در قرآن کریم کرده‌اند، ولی آنچه‌ در خود قرآن می‌باشد، دو تقسیم است: یکی سوره و دیگر تقسیم هر سوره به چند آیه، و مکرر از آن دو، اسم برده مثلا فرموده: <span class="aya" rel="24_1" data-words="1-2">سورة أنزلناها</span><span class="footnote" rel="5" title="سوره نور، آیه ۱">*</span> و یا فرموده: <span class="aya" rel="10_38" data-words="4-7">قل فأتوا بسورة مثله</span><span class="footnote" rel="6" title="سوره یونس، آیه ۳۸">*</span> و همچنین در غیر این             <code class="page" rel="13,319"/> دو آیه. </p> <p>در لسان رسول خدا و صحابه و ائمه معصومین (ع) نیز استعمال این دو کلمه زیاد آمده به حدی که جای تردید نمانده که سوره و آیه دو حقیقت قرآنی است و این سوره‌ها مجموعه‌ای از کلام الهی است که هر یک با بسم اللَّه آغاز شده و غرضی را بیان می‌کند، و آن غرض معرف سوره است، و در هیچ یک این قاعده تخلف نپذیرفته، مگر در سوره برائت آن هم به حکم پاره‌ای از روایات ائمه اهل بیت (ع) -که در ذیل آیه: <span class="aya" rel="15_9" data-words="1-4">إنا نحن نزلنا الذکر</span><span class="footnote" rel="1" title="سوره حجر، آیه ۹">*</span> در جلد دوازدهم این کتاب ذکر نمودیم-تتمه آیاتی از سوره انفال است، و نیز سوره <em>و الضحی</em> و <em>ا لم نشرح</em> که با اینکه یک سوره هستند یک بسم اللَّه در وسط فاصله شده، و همچنین سوره فیل و ایلاف که سوره واحدی هستند و یک بسم اللَّه در وسط فاصله شده است. البته همه این موارد استثنایی به حکم روایاتی است که از ائمه (ع) رسیده و شیخ آن را در تهذیب<span class="footnote" rel="2" title="سوره الرحمن آیات ۱-۴">*</span> به سند خود از شحام از امام صادق (ع) روایت کرده و محقق در شرایع<span class="footnote" rel="3" title="سوره الحاقه، آیات ۱-۳">*</span> و طبرسی در مجمع البیان<span class="footnote" rel="4" title="مجمع البیان، ج ۱۰، ص ۵۴۲ پاورقی طبع اسلامیه">*</span> آن را به روایت اصحاب ما-امامیه-نسبت داده‌اند. </p> <p>نظیر این مطلبی که در باره سوره‌ها گفتیم در آیه‌ها جریان دارد، زیرا در کلام خدای تعالی آیه بطور مکرر بر قطعه‌ای از کلام الهی اطلاق شده است، مانند: <span class="aya" rel="8_2" data-words="9-15">و إذا تلیت علیهم آیاته زادتهم إیمانا</span><span class="footnote" rel="5" title="وقتی آیات خدا بر آنان خوانده می‌شود ایمانشان را زیاد می‌کند سوره انفال، آیه ۲">*</span> و نیز مانند: <span class="aya" rel="41_3" data-words="1-5">کتاب فصلت آیاته قرآنا عربیا</span><span class="footnote" rel="6" title="کتابی که آیاتش جدا جدا شده و به عربی خوانده می‌شود سوره حم سجده، آیه ۳">*</span>. </p> <p>از ام سلمه روایت شده که گفت: رسول خدا آخر هر آیه وقف می‌کرد<span class="footnote" rel="7" title="الدر المنثور، ج ۴، ص ۲۰۷">*</span>، و نیز روایت صحیح آمده که سوره حمد هفت آیه است<span class="footnote" rel="8" title="تفسیر عیاشی، ج ۱، ص ۱۹، ح ۳ و مجمع البیان ج ۱، ص ۱۱">*</span> و از رسول خدا (ص) روایت شده که فرمود: سوره ملک سی آیه است<span class="footnote" rel="9" title="تفسیر ابو الفتوح رازی، ج ۱۱، ص ۲۰۵ و اتقان سیوطی، ج ۱، ص ۶۸">*</span>، و همچنین روایاتی دیگر که در باره عدد آیه‌های هر سوره قرآن از رسول خدا (ص) نقل شده است. </p> <p>                   <code class="page" rel="13,320"/> و آنچه که دقت در تقسیم‌بندی طبیعی کلام عرب به فصول و قطعه‌های جدای از هم، و مخصوصا در کلمات مسجع آن، و نیز آنچه که تدبر در روایات وارده از رسول خدا  (ص) و اهل بیتش در خصوص عدد آیات وارد شده اقتضاء می‌کند، این است که یک آیه از قرآن کریم یک قطعه از کلام خداست که حقش این است که بر آن یک قطعه اعتماد و تکیه نموده و در تلاوت آن را، از قبل و بعدش جدا کرد. </p> <p>و این قطعات به اختلاف سیاقها و مخصوصا در سیاقهای مسجع مختلف می‌شود، چه بسا یک کلمه به تنهایی به خاطر سجع آخرش یک آیه به حساب آید، مانند کلمه: مدهامتان -دو برگ سبز<span class="footnote" rel="1" title="سوره الرحمن، آیه ۶۴">*</span> و چه بسا آیه دو کلمه یا بیشتر باشد، خواه کلام تام باشد یا ناقص، مانند <span class="aya" rel="55_1-4" data-words="1-7">الرحمن ، علم القرآن "، خلق الإنسان "، علمه البیان</span><span class="footnote" rel="2" title="الدر المنثور، ج ۴، ص ۲۰۶ و ۲۰۷، ص بیروت">*</span> و مانند <span class="aya" rel="69_1-3" data-words="1-8">الحاقة، ما الحاقة، و ما أدراک ما الحاقة</span><span class="footnote" rel="3" title="الاتقان، ج ۱، ص ۶۷">*</span> و چه بسا که یک آیه بسیار طولانی باشد، مانند آیه پیرامون قرض دادن و گرفتن که آیه 282 از سوره بقره است. </p> <h3> <span class="title" rel="17_101 17_102 17_103 17_104 17_105 17_106 17_107 17_108 17_109 17_110 17_111">عدد سوره‌ها و آیات قرآن کریم</span> </h3> <p> فصل دوم، پیرامون عدد سوره‌ها و آیات قرآن کریم: تعداد سوره‌های قرآن، صد و چهارده عدد است، و بر همین عدد، قرآنهای موجود در میان مسلمین تدوین شده و این قرآنها مطابق قرآنی است که عثمان جمع‌آوری نموده، و ما قبلا از ائمه معصومین (سلام اللَّه علیهم اجمعین) نقل کردیم که فرمودند: سوره <em>برائت</em> سوره‌ای مستقل نیست، بلکه متمم سوره  <em>انفال</em> است، و همچنین‌ <span class="aya" rel="93_1" data-words="1-2">و الضحی</span> و <span class="aya" rel="94_1" data-words="1-3">أ لم نشرح</span> یک سوره و <em>فیل</em> و <em>ایلاف</em> یک سوره هستند. </p> <p>و پیرامون تعداد آیه‌های قرآن باید گفت: در این خصوص نص متواتری نرسیده که یک یک آیه‌ها را معرفی کند، و هر یک را از دیگری متمایز سازد. روایات محدودی هم که رسیده به خاطر خبر واحد بودن قابل اعتماد نیستند، و روشن‌ترین علت بر نبودن دلیل معتبر، اختلاف اهل مکه، مدینه، شام، بصره و کوفه است، که در باره تعداد آیات اعداد متفاوتی ارائه کرده‌اند. </p> <p>بعضی<span class="footnote" rel="4" title="تفسیر عیاشی، ج ۱، ص ۱۹، ح ۳">*</span> گفته‌اند: عدد آن شش هزار آیه است، بعضی<span class="footnote" rel="5" title="الاتقان سیوطی، ج ۱، ص ۶۷">*</span> دیگر گفته‌اند: شش هزار و دویست و چهار آیه است، یکی<span class="footnote" rel="6" title="الاتقان سیوطی، ج ۱، ص ۶۷">*</span> گفته شش هزار و دویست و چهارده آیه، و یکی<span class="footnote" rel="7" title="الاتقان سیوطی، ج ۱، ص ۶۷">*</span> دیگر گفته         <code class="page" rel="13,321"/> نوزده آیه، بعضی<span class="footnote" rel="1" title="الاتقان سیوطی، ج ۱، ص ۶۷">*</span> گفته‌اند: بیست و پنج و بعضی<span class="footnote" rel="2" title="الاتقان سیوطی، ج ۱، ص ۶۷">*</span> دیگر سی و شش. </p> <p>مکی‌ها عدد خود را از عبد اللَّه بن کثیر از مجاهد از ابن عباس از ابی بن کعب روایت کرده‌اند، مدنی‌ها برای خود دو جور عدد روایت کرده‌اند یکی به ابی جعفر مرثد بن قعقاع و شیبة بن نصاح منتهی می‌شود. و روایت دیگرشان به اسماعیل بن جعفر بن ابی کثیر انصاری منتهی می‌گردد. </p> <p>و اهل شام عدد خود را از ابی درداء روایت کرده‌اند، و روایت بصری‌ها به عاصم بن عجاج جحدری و روایت عدد کوفی‌ها به حمزه و کسایی و خلف منتهی می‌شود، حمزه گفته است: این عدد را ابن ابی لیلی از ابی عبد الرحمن سلمی از علی بن ابی طالب (ع) برای ما روایت کرده<span class="footnote" rel="3" title="الدر المنثور، ج ۴، ص ۲۰۶ و ۲۰۷، ص بیروت">*</span>. </p> <p>و کوتاه سخن، وقتی اعداد به یک نص متواتر و یا حد اقل خبر واحد قابل اعتنایی منتهی نشود، و هیچ آیه‌ای به طور اطمینان‌بخشی، از سایر آیات قبل و بعدش متمایز نگردد، هیچ الزامی نیست که یکی از این روایت اخذ شود، لا جرم هر یک از این روایات که روشن و قابل اعتماد بود را می‌پذیریم و ما بقی را طرد می‌کنیم، و یا به هیچ یک عمل نمی‌کنیم، و اگر شخصی اهل تدبر باشد، باید به هر روایتی که در نظرش بیشتر قابل اعتماد بود، عمل نماید. </p> <p>و آنچه که از علی (ع) در عدد کوفیان نقل شده معارض است با ادله‌ای که از خود آن جناب و همچنین از سایر ائمه اهل بیت (ع) رسیده که: در هر سوره  <em>بسم اللَّه</em> جزء آن سوره و یکی از آیات آن است<span class="footnote" rel="4" title="الاتقان، ج ۱، ص ۱۱">*</span>، زیرا به حساب کوفیان، تنها بسم اللَّه فاتحه، جزء سوره است، و ما بقی به حساب نیامده، و لازمه روایت نامبرده این است که عدد آیه‌های قرآن به مقدار بسم اللَّه های سوره‌ها بیشتر باشد. </p> <p>و این همان علتی است که ما را از ایراد بحثهای مفصل که در باره عدد آیه‌های قرآن شده منصرف ساخته است، چون دیدیم که این بحثها به نتیجه‌ای نمی‌رسد، تنها به این اشاره اکتفاء می‌کنیم که در عدد چهل سوره قرآنی اتفاق دارند، و در عدد آیه‌ها و یا رءوس آیه‌های هفتاد و چهار سوره اختلاف کرده‌اند، و همچنین در اینکه کلمه: <em>الر</em> مثلا آیه‌ای است تام و مستقل اتفاق کرده‌اند ولی در بقیه حروف مقطعه اختلاف نموده‌اند و آن گروه از       <code class="page" rel="13,322"/> خوانندگان عزیز که می‌خواهند به جزئیات این اختلاف واقف گردند، باید به محل طرح این بحثها مراجعه نمایند. </p> <h3> <span class="title" rel="17_101 17_106 17_110 17_102 17_103 17_104 17_105 17_107 17_108 17_109 17_111">ترتیب سوره‌های قرآن کریم</span> </h3> <p> فصل سوم، پیرامون ترتیب سوره‌ها: در کتاب اتقان از ابن ضریس نقل شده که او در کتاب فضائل القرآن خود گفته: محمد بن عبد اللَّه بن ابی جعفر رازی به ما خبر داد که عمرو بن هارون ما را حدیث کرد که عثمان بن عطای خراسانی برایمان نقل کرد از پدرش از ابن عباس که گفت: آغاز هر سوره که در مکه نازل شده در مکه نوشته شد و بعدها خداوند هر چه می‌خواست به آن ملحق می‌کرد. </p> <p>و <span class="phrase">سوره‌هایی که به ترتیب و پشت سر هم نازل شده‌اند عبارتند از: 1- <span class="aya" rel="96_1" data-words="1-3">اقرأ باسم ربک</span> 2- <em>ن</em> 3- <em>مزمل</em> 4- <em>مدثر</em> 5- <em>تبت</em> 6- <em>تکویر</em>  7- <em>اعلی</em> 8- <span class="aya" rel="92_1" data-words="1-4">و اللیل إذا یغشی</span> 9- <span class="aya" rel="89_1" data-words="1-2">و الفجر</span> 10- <span class="aya" rel="93_1" data-words="1-2">و الضحی</span> 11- <span class="aya" rel="94_1" data-words="1-3">أ لم نشرح</span> 12- <span class="aya" rel="103_1" data-words="1-2">و العصر</span> 13- <span class="aya" rel="100_1" data-words="1-2">و العادیات</span> 14- <span class="aya" rel="108_1" data-words="1-2">إنا أعطیناک</span> 15- <span class="aya" rel="102_1" data-words="1-2">ألهاکم التکاثر</span> 16- <span class="aya" rel="107_1" data-words="1-2">أ رأیت</span> 17- <span class="aya" rel="109_1" data-words="1-4">قل یا أیها الکافرون</span> 18- <span class="aya" rel="105_1" data-words="1-6">أ لم تر کیف فعل ربک</span> 19- <span class="aya" rel="113_1" data-words="1-4">قل أعوذ برب الفلق</span> 20- <span class="aya" rel="114_1" data-words="1-4">قل أعوذ برب الناس</span> 21- <span class="aya" rel="112_1" data-words="1-4">قل هو الله أحد</span> 22- <span class="aya" rel="53_1" data-words="1-2">و النجم</span> 23- <em>عبس</em> 24- <span class="aya" rel="97_1" data-words="1-5">إنا أنزلناه فی لیلة القدر</span> 25- <span class="aya" rel="91_1" data-words="1-4">و الشمس و ضحاها</span> 26- <span class="aya" rel="85_1" data-words="1-4">و السماء ذات البروج</span> 27- <span class="aya" rel="95_1" data-words="1-2">و التین</span> 28- <span class="aya" rel="106_1" data-words="1-2">لإیلاف قریش</span> 29- <em>قارعة</em> 30- <span class="aya" rel="75_1" data-words="1-4">لا أقسم بیوم القیامة</span> 31- <span class="aya" rel="104_1" data-words="1-3">ویل لکل همزة</span> 32- <span class="aya" rel="77_1" data-words="1-2">و المرسلات</span> 33- <em>ق</em> 34- <span class="aya" rel="90_1" data-words="1-4">لا أقسم بهذا البلد</span> 35- <span class="aya" rel="86_1" data-words="1-4">و السماء و الطارق</span> 36- <span class="aya" rel="54_1" data-words="1-2">اقتربت الساعة</span> 37- <em>ص</em>  38- <em>اعراف</em> 39- <span class="aya" rel="72_1" data-words="1-2">قل أوحی</span> 40- <em>یس</em> 41- <em rel="fa_17_106_3-3" data-sentence="2265:1211">فرقان</em> 42- <em>ملائکه</em> 43- <span class="aya" rel="19_1" data-words="1-1">کهیعص</span> 44- <em>طه</em> 45- <em>واقعه</em> 46 <em>-طسم شعراء</em> 47- <em>طس</em> 48- <em>قصص</em> 49- <em>بنی اسرائیل</em>  50- <em>یونس</em> 51- <em>هود</em> 52- <em>یوسف</em> 53- <em>حجر</em> 54- <em>انعام</em> 55- <em>صافات</em>  56- <em>لقمان</em> 57- <em>سبأ</em> 58- <em>زمر</em> 59- <em>حم مؤمن</em> 60- <em>حم سجده</em> 61- <span class="aya" rel="42_1-2" data-words="1-2">حم، عسق</span> 62- <em>حم زخرف</em> 63- <em>حم دخان</em> 64- <em>جاثیه</em> 65- <em>احقاف</em> 66- <em>ذاریات</em>  67- <em>غاشیه</em> 68- <em>کهف</em> 69- <em>نحل</em> 70- <span class="aya" rel="71_1" data-words="1-3">إنا أرسلنا نوحا</span> 71- <em>ابراهیم</em> 72- <em>انبیاء</em> 73-  <em>مؤمنین</em> 74- <em>تنزیل سجده</em> 75- <em>طور</em> 76- <em>تبارک الملک</em> 77- <em>الحاقه</em> 78- <em rel="fa_17_101_8-8" data-sentence="3176:347">سائل</em>  79- <span class="aya" rel="78_1" data-words="1-2">عم یتساءلون</span> 80- <em>نازعات</em> 81- <span class="aya" rel="82_1" data-words="1-3">إذا السماء انفطرت</span> 82- <span class="aya" rel="84_1" data-words="1-3">إذا السماء انشقت</span> 83- <em>روم</em> 84- <em>عنکبوت</em> 85- <span class="aya" rel="83_1" data-words="1-2">ویل للمطففین</span>.</span> </p> <p>این سوره‌هایی بوده که در مکه نازل شده است. </p> <p><span class="phrase">پس خدای تعالی سوره‌های زیر را به ترتیب در مدینه نازل کرد:1- <em>سوره بقره</em>  2- <em>انفال</em> 3- <em>آل عمران</em> 4- <em>احزاب</em> 5- <em>ممتحنه</em> 6- <em>نساء</em> 7- <span class="aya" rel="99_1" data-words="1-2">إذا زلزلت</span> 8- <em>حدید</em> <code class="page" rel="13,323"/> 9- <em>قتال</em> 10- <em>رعد</em> 11- <em rel="fa_17_110_6-6" data-sentence="334:482">رحمان</em> 12- <em>انسان</em> 13- <em>طلاق</em> 14- <span class="aya" rel="98_1" data-words="1-2">لم یکن</span> 15- <em>حشر</em>  16- <span class="aya" rel="110_1" data-words="1-4">إذا جاء نصر الله</span> 17- <em>نور</em> 18- <em>حج</em> 19- <em>منافقون</em> 20- <em>مجادله</em> 21- <em>حجرات</em>  22- <em>تحریم</em> 23- <em>جمعه</em> 24- <em>تغابن</em> 25- <em>صف</em> 26- <em>فتح</em> 27- <em>مائده</em> 28- <em>برائت</em><span class="footnote" rel="1" title="الاتقان، ج ۱، ص ۱۰">*</span>.</span> </p> <p>در این روایات سوره فاتحه ساقط شده و چه بسا گفته باشند که این سوره دو بار نازل شده یکی در مکه و بار دیگر در مدینه. </p> <p>اتقان از بیهقی نقل کرده که در کتاب دلائل النبوة به سند خود از عکرمه و حسین بن ابی الحسن روایت کرده که این دو نفر گفته‌اند: خداوند از قرآن کریم سوره اقرء باسم ربک را نازل کرد، همچنین سوره‌هایی که در روایت بالا بود شمرده‌اند تا به آخر جز اینکه سوره فاتحه و اعراف و کهیعص را از آنچه در مکه نازل شده ساقط کرده‌اند. </p> <p>و نیز این دو نفر حم دخان را قبل از حم سجده و انشقاق را قبل از انفطار و نیز مطففین را قبل از بقره در سوره‌های مدنی، و نیز آل عمران را قبل از انفال و مائده را قبل از ممتحنه از سوره‌های مکی ضبط کرده‌اند<span class="footnote" rel="2" title="الاتقان، ج ۱، ص ۱۰">*</span>. </p> <p>آن گاه بیهقی به سند خود از مجاهد از ابن عباس روایت کرده که گفت: اولین سوره‌ای که خدا از قرآن کریم بر پیغمبرش نازل کرد سوره‌ <span class="aya" rel="96_1" data-words="1-3">اقرأ باسم ربک</span> بود تا آخر حدیث، و این حدیث از نظر ترتیب مطابق با حدیث عکرمه است، با این تفاوت که آن سوره‌های مکی که در حدیث عکرمه ساقط شده در این حدیث آمده است<span class="footnote" rel="3" title="الاتقان، ج ۱، ص ۱۰">*</span>. </p> <p>باز در همان کتاب، از کتاب ناسخ و منسوخ، تالیف ابن حصار نقل کرده که: سوره‌های مدنی مورد اتفاق بیست سوره است و آنچه در آن اختلاف هست دوازده سوره است، و از این چند سوره گذشته بقیه سوره‌ها به اتفاق مکی است، این بود کلام ناسخ و منسوخ<span class="footnote" rel="4" title="الاتقان سیوطی، ج ۱، ص ۶۷">*</span>. </p> <p>و آن سوره‌هایی که مدنی بودنشان مورد اتفاق است عبارتند از:1-بقره 2-آل عمران 3-نساء 4-مائده 5-انفال 6-توبه 7-نور 8-احزاب 9-سوره محمد 10-فتح 11-حجرات 12- حدید 13-مجادله 14-حشر 15-ممتحنه 16-منافقون 17-جمعه 18-طلاق 19-تحریم 20- نصر. </p> <p>و آنچه از مکی‌ها و مدنی‌های مورد اختلاف است سوره‌های ذیل است: 1-رعد 2-رحمان 3-جن 4-صف 5-تغابن 6-مطففین 7-قدر 8-بینة 9-زلزال 10-     <code class="page" rel="13,324"/> توحید 11 و 12-معوذتان. </p> <p>البته در فن تفسیر و بحثهای مربوط به دعوت نبویه و سیر روحی و سیاسی و اجتماعی دعوت در زمان رسول خدا (ص) و تحلیل سیره شریفه آن جناب، دانستن اینکه کدام سوره مکی و کدام مدنی است و تقدیم و تاخیر نزول آیات، دخالت بسیاری دارد. </p> <p>و روایات، به طوری که دیدید در اثبات این مجهولات نمی‌توانند مورد اعتماد باشند، چون هیچ یک از مضامین آنها متواتر نیست، علاوه بر اینکه میان آنها تعارض وجود دارد که در نتیجه از درجه اعتبار ساقط شده‌اند. </p> <p>پس تنها طریق برای تحصیل این غرض، تدبر و دقت در سیاق آیات و بهره‌جویی از قرائن و امارات داخلی و خارجی است، که ما هم در تفسیر خود از همین راه استفاده کرده‌ایم و اللَّه المستعان. <code class="page" rel="13,325"/> </p>
