<h3 class="ayas">سوره هود آیه‌های ۷۷ تا ۸۳</h3><code class="section" rel="11_77-83"/><h3>ترجمه آیات</h3> <p> <span class="trans" rel="11_77">و همین که فرستادگان ما نزد لوط آمدند، از دیدن آنان (که به صورت جوانانی زیبا روی مجسم شده بودند) سخت ناراحت شد،  (چون مردمش به آسانی از آن گونه افراد زیبا روی نمی‌گذشتند) و خود را در برابر قوم بیچاره یافت و زیر لب گفت: امروز روز بلائی شدید است.  «۷۷» </span><span class="trans" rel="11_78">در همین لحظه مردم آلوده‌اش با حرص و شوقی وصف ناپذیر به طرف میهمانان لوط شتافتند، چون قبل از این ماجرا اعمال زشتی (در همجنس‌بازی) داشتند. لوط گفت: ای مردم این دختران من در سنین ازدواجند، می‌توانید با آنان ازدواج کنید، برای شما پاکیزه‌ترند، از خدا بترسید و آبروی مرا در مورد<code class="page" rel="10,503"/> میهمانانم نریزید، آخر مگر در میان شما یک مرد رشد یافته نیست.  «۷۸» </span><span class="trans" rel="11_79">گفتند: ای لوط تو خوب می‌دانی (که سنت قومی ما به ما اجازه نمی‌دهد) که متعرض دخترانت شویم، و تو خوب می‌دانی که منظور ما در این هجوم چیست.  «۷۹» </span><span class="trans" rel="11_80">لوط گفت: ای کاش در بین شما نیرو و طرفدارانی می‌داشتم و یا برای خودم قوم و عشیره‌ای بود و از پشتیبانی آنها برخوردار می‌شدم.  «۸۰» </span><span class="trans" rel="11_81">فرشتگان گفتند: ای لوط-غم مخور-ما فرستادگان پروردگار تو هستیم شر این مردم به تو نخواهد رسید. پس با خاطری آسوده از این بابت، دست بچه‌هایت را بگیر و از شهر بیرون ببر، البته مواظب باش احدی از مردم متوجه بیرون رفتنت نشود، و از خاندانت تنها همسرت را بجای گذار که او نیز مانند مردم این شهر به عذاب خدا گرفتار خواهد شد و موعد عذابشان صبح است و مگر صبح نزدیک نیست؟.  «۸۱» </span><span class="trans" rel="11_82">پس همین که امر ما آمد سرزمین‌شان را زیر و رو نموده بلندیهایش را پست، و پستی‌هایش را بلند کردیم و بارانی از کلوخ بر آن سرزمین باریدیم، کلوخ‌هایی چون دانه‌های تسبیح ردیف شده.  «۸۲» </span><span class="trans" rel="11_83">کلوخ‌هایی که در علم پروردگارت نشان دار بودند و این عذاب از هیچ قومی ستمگر به دور نیست «۸۳» </span></p>             <h3>بیان آیات</h3> <p> این آیات داستان عذاب قوم لوط را بیان می‌کند و می‌توان گفت که به یک حساب تتمه آیات قبلی است که داستان نازل شدن ملائکه و وارد شدن آنان بر ابراهیم و بشارت دادن به ولادت اسحاق را ذکر می‌کرد چون بیان آن مطالب در واقع زمینه چینی بود برای بیان عذاب قوم لوط. </p> <p> <span class="aya" rel="11_77" data-words="1-16">و لما جاءت رسلنا لوطا سیء بهم و ضاق بهم ذرعا و قال هذا یوم عصیب</span> وقتی گفته می‌شود: ساءه الامر مساءة معنایش این است که فلان پیش آمد حال بدی را بر فلانی انداخت، و وقتی با صیغه مجهول تعبیر شود و گفته شود: <em>سی‌ء بالامر</em>  معنایش این است که فلانی خودش به خاطر آن امر ناراحت شد، نه اینکه آن امر وی را ناراحت کرده باشد (هم چنان که در آیات مورد بحث حضرت لوط از آمدن ملائکه به صورت جوانانی زیبا روی ناراحت شد، نه اینکه ملائکه او را ناراحت کرده باشند). </p> <p>و <span class="phrase">کلمه <em rel="fa_11_77_11-11" data-sentence="5:643">ذرع</em> به معنای مقایسه طول اشیاء است، و این کلمه از کلمه <em rel="fa_11_77_11-11" data-sentence="111:579">ذراع</em> گرفته شده که به معنای دست آدمی از نوک انگشتان تا آرنج است که در قدیم آن را مقیاس طول می‌گرفتند و فعلا این کلمه بر خود آن آلتی که به وسیله آن طولها اندازه‌گیری می‌شود نیز اطلاق می‌گردد (مثلا بزاز، هم می‌گوید فلان پارچه چند ذرع است، و هم می‌گوید ذرع ما گم شده<code class="page" rel="10,504"/> است) و تعبیر: <em>ضاق بالامر ذرعا</em> تعبیری است کنایه‌ای و معنایش این است که راه چاره آن امر به رویش بسته شد و یا راهی برای خلاصی از فلان امر نیافت، و وجه این کنایه این است که چنین کسی مانند خیاطی می‌ماند که به هر متری و ذرعی که پارچه را متر می‌کند لباسی به فلان قامت در نمی‌آید.</span> </p> <p>و <span class="phrase">کلمه <em rel="fa_11_77_16-16" data-sentence="5:267">عصیب</em> بر وزن فعیل به معنای مفعول از ماده <em>عصب</em> است که به معنای شدت است و <em rel="fa_11_77_15-16" data-sentence="136:175">یوم عصیب</em> آن روزی است که به وسیله هجوم بلا آن قدر شدید شده باشد که عقده‌هایش بازشدنی نیست و شدایدش آن چنان سر در یکدیگر کرده‌اند که مانند کلاف سر در گم از یکدیگر جدا و متمایز نمی‌شوند.</span> </p> <p>و معنای آیه شریفه این است که وقتی فرستادگان ما که همان فرشتگان نازل بر ابراهیم  (ع) بودند بر لوط (ع) وارد شدند، آمدنشان لوط را سخت پریشان و بد حال کرد و فکرش از اینکه چگونه آنان را از شر قوم نجات دهد ناتوان شد چون فرشتگان نامبرده به صورت جوانانی امردو زیبا منظر مجسم شده بودند و قوم لوط حرص شدیدی داشتند بر اینکه با اینگونه جوانان عمل فحشاء مرتکب شوند و انتظار این نمی‌رفت که متعرض این میهمانان نشوند، و آنان را به حال خود بگذارند و به همین جهت لوط عنان اختیار را از دست داد و بی اختیار گفت: <span class="aya" rel="11_77" data-words="14-16">هذا یوم عصیب</span> یعنی امروز روز بسیار سختی خواهد بود روزی که شرور آن یکی دو تا نیست و شرورش سر در یکدیگر دارند. </p> <p><code class="aya" rel="11_78"/> <span class="aya" rel="11_78" data-words="1-11">و جاءه قومه یهرعون إلیه و من قبل کانوا یعملون السیئات</span> راغب می‌گوید: وقتی گفته می‌شود: <em>هرع و یا أهرع</em> معنایش این است که فلان کس را با زور و تهدید به جلو سوق می‌داد.<span class="footnote" rel="1" title="مفردات راغب، ماده هرع">*</span> و از کتاب <em>العین</em> نقل شده که گفته است: کلمه <em>اهراع</em> به معنای سوق دادن به شدت است.<span class="footnote" rel="2" title="العین، ج ۱، ص ۱۰۵، چاپ ایران">*</span> <span class="aya" rel="11_78" data-words="6-11">و من قبل کانوا یعملون السیئات</span> -یعنی (قوم لوط) قبل از آن زمان که ملائکه بیایند همواره مرتکب معاصی می‌شدند و گناهان و کارهای زشتی می‌کردند پس در ارتکاب فحشاء جسور شده بودند، و در انجام فحشاء هیچ باکی نداشته بلکه معتاد به آن بودند و اگر گناهی پیش می‌آمد به هیچ وجه از آن منصرف نمی‌شدند نه حیاء مانعشان می‌شد و نه زشتی عمل، نه موعظه آنها را از آن عمل منزجر می‌کرد و نه مذمت، برای اینکه عادت، هر کار زشتی را     <code class="page" rel="10,505"/> آسان و هر عمل منکر و بلکه بی‌شرمانه‌ای را زیبا می‌سازد. </p> <p>و این جمله در بین جمله‌ <span class="aya" rel="11_78" data-words="1-5">و جاءه قومه یهرعون إلیه</span> و بین جمله‌ <span class="aya" rel="11_78" data-words="12-16">قال یا قوم هؤلاء بناتی...</span> معترضه است و در معنا دادن به مضمون هر دو طرفش مفید است اما اینکه جمله قبل خود را معنا می‌دهد برای این است که وقتی شنونده بشنود که قوم لوط به طرف میهمانان لوط هجوم آوردند بطوری که یکدیگر را هل می‌دادند خوب نمی‌فهمد که این هجوم برای چه بوده ولی وقتی دنبال آن بشنود که قوم لوط معتاد به عمل‌های شنیع و گناهان شرم‌آور بودند می‌فهمد که انگیزه آنان بر این هجوم همان عادت زشتی بوده که فاسقان قوم به گناه و فحشاء داشته و خواسته‌اند آن عمل زشت را با میهمانان لوط انجام دهند. </p> <p>و اما نافع بودنش در مضمون جمله بعدش برای این است که وقتی شنونده بشنود که لوط از در بیچارگی و ناعلاجی به قوم خود می‌گوید که این دختران من در اختیار شمایند و اینها برای شما بهترند، اگر آن جمله معترضه نبود تعجب می‌کرد که چرا لوط (ع) نخست به موعظه آنان نپرداخت و ابتداء چنین پیشنهادی را کرد؟ ولی حالا که این جمله معترضه را شنیده سابقه این قوم را دارد و می‌فهمد که آن قوم به علت اینکه ملکه فسق و فحشاء در دلهایشان رسوخ کرده بوده دیگر گوش شنوایی برایشان باقی نمانده بود و هیچ زاجری منزجرشان نمی‌کرده و هیچ موعظه و نصیحتی به خرجشان نمی‌رفته و به همین جهت جناب لوط در اولین کلامی که به آنان گفته دختران خود را بر آنان عرضه کرده و سپس گفته است: <span class="aya" rel="11_78" data-words="20-26">فاتقوا الله و لا تخزون فی ضیفی</span> -از خدا بترسید و مرا نزد میهمانانم رسوا نکنید . <span class="aya" rel="11_78" data-words="12-19">قال یا قوم هؤلاء بناتی هن أطهر لکم...</span> وقتی لوط (ع) دید که قوم، همگی بر سوء قصد علیه میهمانان یک دست شده‌اند و صرف موعظه و یا خشونت در گفتار آنان را از آنچه می‌خواهند منصرف نمی‌کند تصمیم گرفت آنها را از این راه فحشاء باز بدارد و منظورشان را از راه حلال تامین کند از طریقی که گناهی بر آن مترتب نمی‌شود و آن مساله ازدواج است، لذا دختران خود را به آنان عرضه کرد و ازدواج با آنان را برایشان ترجیح داد و گفت: ازدواج با این دختران، پاکیزه‌تر است، و یا این دختران پاکیزه‌ترند . </p> <p>و مراد از آوردن صیغه اطهر،  (أفعل، که مخصوص برتری دادن چیزی بر چیز دیگر است مانند اکبر یعنی کبیرتر و اصغر یعنی صغیرتر) که به معنای پاکیزه‌تر است، این نبوده که عمل شرم آور لواط هم پاکیزه است ولی ازدواج با زنان پاکیزه‌تر است بلکه منظور این است که ازدواج با دختران من عملی است پاک و هیچ شائبه زشتی و پلیدی در آن نیست، و خلاصه مراد این است<code class="page" rel="10,506"/> که ازدواج، طهارت خالص است، و استعمال صیغه <em>أفعل</em> در غیر مورد تفضیل شایع است در قرآن نیز استعمال شده آنجا که فرمود: <span class="aya" rel="62_11" data-words="13-18">ما عند الله خیر من اللهو</span><span class="footnote" rel="1" title="آنچه نزد خدا است از لهو بهتر است سوره جمعه، آیه ۱۱&quot;">*</span> با اینکه در لهو هیچ خیری نیست، و نیز فرموده: <span class="aya" rel="4_128" data-words="17-19">و الصلح خیر</span><span class="footnote" rel="2" title="صلح بهتر از جنگ است سوره نساء، آیه ۱۲۸&quot;">*</span> که در همه این موارد صیغه <em>أفعل</em> می‌فهماند اگر این کار را بکنی کاری کرده‌ای که یقینا اشکالی در آن نیست و اگر آن کارهای دیگر را بکنی چنین یقینی برایت حاصل نمی‌شود یا یقین به نامشروع بودن آن پیدا می‌کنی و یا حد اقل در مشروع بودن و پاکیزه بودن آن تردید خواهی داشت. </p> <h3> <span class="title" rel="11_78"><span class="phrase">مراد از <em rel="fa_11_78_15-15" data-sentence="8:174">بناتی</em> و <span class="aya" rel="11_78" data-words="18-19">أطهر لکم</span> در سخن لوط (ع) به قوم خود: <span class="aya" rel="11_78" data-words="15-19">هؤلاء بناتی هن أطهر لکم</span></span> </span> </h3> <p> و اگر جمله‌ <span class="aya" rel="11_78" data-words="15-16">هؤلاء بناتی</span> را مقید کرد به قید <span class="aya" rel="11_78" data-words="17-19">هن أطهر لکم</span> برای این بود که بفهماند منظور لوط (ع) از عرضه کردن دختران خود این بوده که مردم با آنها ازدواج کنند نه اینکه از راه زنا شهوات خود را تسکین دهند، و حاشا بر مقام یک پیغمبر خدا که چنین پیشنهادی بکند برای اینکه در زنا هیچ طهارتی وجود ندارد هم چنان که قرآن کریم فرموده: <span class="aya" rel="17_32" data-words="1-10">و لا تقربوا الزنی إنه کان فاحشة و ساء سبیلا</span><span class="footnote" rel="3" title="به زنا نزدیک نشوید که همواره عملی شنیع و طریقه‌ای زشت بوده است سوره اسری، آیه ۳۲&quot;">*</span> و نیز فرموده: <span class="aya" rel="6_151" data-words="25-34">و لا تقربوا الفواحش ما ظهر منها و ما بطن</span><span class="footnote" rel="4" title="به کارهای زشت نزدیک نشوید چه ظاهر آنها و چه باطن آنها سوره انعام، آیه ۱۵۱&quot;">*</span> و ما در تفسیر آیه زنا در سوره انعام گفتیم که حکم این آیه از احکامی است که خدای تعالی در تمامی شرایع آسمانی که بر انبیایش نازل کرده آن را تشریع نموده است در نتیجه حرمت زنا در زمان جناب لوط نیز تشریع شده بوده پس جمله‌ <span class="aya" rel="11_78" data-words="17-19">هن أطهر لکم</span> بهترین شاهد است بر اینکه منظور آن جناب ازدواج بوده نه زنا. </p> <p>از اینجا فساد گفتار آن مفسری که منظور لوط را زنای با دختران خود دانسته روشن می‌گردد، او گفته است: لوط بدون آوردن کلمه <em>نکاح</em> و یا قیدی که بفهماند منظورش نکاح است گفت: این دختران من در اختیار شما و من نمی‌فهمم این چه پیشنهادی است که لوط کرده اگر خواسته است از یک عمل فحشاء جلوگیری کند که فحشاء را با فحشایی دیگر جلوگیری نمی‌کنند و اگر به راستی خواسته است فحشاء با میهمانان را با فحشاء با دختران خود جلو بگیرد دیگر چه معنا دارد که به مردم بگوید: <span class="aya" rel="11_78" data-words="20-21">فاتقوا الله</span> -از خدا بترسید و اگر می‌خواسته رسوایی را فقط از خودش دفع کند باید به همان جمله بعدی که گفت: مرا در جلو میهمانانم رسوا نکنید اکتفاء می‌کرد. </p> <p>         <code class="page" rel="10,507"/> و چه بسا که گفته باشند!مراد از این که گفت: این دختران من در اختیار شمایند  اشاره باشد به همه زنان قوم، چون یک پیغمبر، پدر همه امت خویش است و زنان آن امت دختران اویند، هم چنان که مردان آن امت پسران وی هستند و لوط (ع) منظورش این بوده که به مردم بفهماند دفع شهوت به وسیله جنس زن و به طریق نکاح که خود طریقه‌ای است فطری، برای شما بهتر و پاکتر است از اینکه به وسیله مردان و از طریق فحشاء صورت بگیرد.<span class="footnote" rel="1" title="مجمع البیان، ج ۵، ص ۱۸۴، الدر المنثور، ج ۳، ص ۳۴۳">*</span> لیکن این توجیه جنبه دست و پا زدن را دارد و از ناحیه الفاظ آیه هیچ دلیلی بر طبق آن وجود ندارد، و اما اینکه دختران لوط مسلمان و مردم مورد خطاب آن جناب کافر بوده باشند و ازدواج مرد کافر با زن مسلمان جایز نباشد مطلبی است که معلوم نیست در شریعت آن روز که شریعت ابراهیم (ع) بوده تشریع شده باشد و در نتیجه لوط (ع) موظف به پیروی آن حکم باشد، زیرا این احتمال هست که در شریعت ابراهیم (ع) ازدواج مرد کافر با زن مسلمان جایز بوده باشد، هم چنان که در صدر اسلام نیز جایز بود و حتی شخص رسول خدا (ص) دختر خود را به عقد ابی العاص بن ربیع در آورد، با اینکه قبل از هجرت کافر بود و جواز آن بعد از هجرت نسخ شد و مسلمانان مامور شدند دختران خود را به کفار ندهند. </p> <p>علاوه بر این، کلام مردم در جواب لوط که گفتند: <span class="aya" rel="11_79" data-words="2-9">لقد علمت ما لنا فی بناتک من حق</span> -تو که می‌دانی ما رغبتی به دختران تو نداریم با احتمالی که این مفسرین داده‌اند که منظورش از <em>بنات</em> ، جنس زنان قوم باشد نمی‌سازد زیرا وقتی صحیح است لوط جنس زنان را دختران خود بنامد که مردم قبیله نبوت او را پذیرفته باشند و به دنبال آن قبول داشته باشند که او پدر زن و مرد امت است، و اما قوم لوط که آن جناب را به عنوان یک پیامبر نمی‌شناختند و به وی ایمان نیاورده بودند، مگر آنکه صاحبان این توجیه خواسته باشند بگویند لوط از باب تهکم،  (توقع بیجا) زنان قبیله را دختران خود شمرده که اگر چنین بگویند، می‌گوییم تهکم، قرینه می‌خواهد و حال آنکه در کلام هیچ قرینه‌ای بر آن نیست. </p> <p>ممکن است کسی از ناحیه آن مفسرین به ما اشکال کند و بگوید: تعبیر به کلمه  <em>بنات</em> با اینکه آن جناب بیش از دو دختر نداشته خود دلیل و قرینه است بر اینکه مرادش زنان امت است نه دو دختر خودش چون لفظ جمع برده که بر فرد صادق نیست. </p> <p>در جواب می‌گوییم بر این هم که آن جناب دو دختر داشته از الفاظ آیه هیچ دلیلی   <code class="page" rel="10,508"/> نیست نه در کلام خدای تعالی و نه در تاریخی که مورد اعتماد باشد بلکه در تورات موجود آمده که لوط تنها دو دختر داشته ولی گفته تورات مورد اعتماد نیست.<span class="footnote" rel="1" title="و چگونه مورد اعتماد باشد با اینکه در باره همین داستان در سفر تکوین باب نوزده آورده که او با دو دختر خود در کوهی در حوالی قریه صوغر ساکن شد دختر بزرگ به دختر کوچک گفت: پدر ما پیر شده و مردی (هم که) در روی زمین نیست، بیا تا پدر را شراب بنوشانیم و با او هم بستر شویم (تا) نسلی از پدر نگاه داریم، شب اول دختر بزرگ و شب دوم دختر کوچک در حال مستی پدر با او جمع شدند و حامله گشته هر یک پسری زاییدند تورات چاپ دار السلطنة بریتانیا صفحه ۲۵">*</span> <span class="aya" rel="11_78" data-words="20-26">فاتقوا الله و لا تخزون فی ضیفی</span> -این جمله بیانگر خواسته لوط (ع) است و جمله‌ <span class="aya" rel="11_78" data-words="22-26">و لا تخزون فی ضیفی</span> عطفی است تفسیری برای جمله‌ <span class="aya" rel="11_78" data-words="20-21">فاتقوا الله</span> چون آن حضرت اگر از آنها خواست که متعرض میهمانانش نشوند بخاطر هوای نفسش و عصبیت جاهلیت نبود بلکه به خاطر این بود که می‌خواست مردم از خدا بترسند، که اگر می‌ترسیدند نه متعرض میهمانان او می‌شدند و نه متعرض هیچ کس دیگر، چون در این نهی از منکر، هیچ فرقی میان میهمانان او و دیگران نبود و او سالها بوده که آن مردم را از این گناه شنیع نهی می‌کرده و بر نهی خود اصرار می‌ورزیده. </p> <p>و اگر این بار نهی خود را وابسته بر معنای ضیافت کرده و ضیافت را هم به خودش نسبت داده و نتیجه تعرض آنان را رسوایی خود معرفی کرده و گفته: مرا نزد میهمانانم رسوا مسازید همه به این امید بوده تا شاید به این وسیله صفت فتوت و کرامت را در آنها به حرکت و به هیجان در آورد، و لذا بعد از این جمله، به طریقه استغاثه و طلب یاری متوسل شد و گفت:  <span class="aya" rel="11_78" data-words="27-31">أ لیس منکم رجل رشید</span> -آیا یک مرد رشد یافته در میان شما نیست؟ تا شاید یک نفر دارای رشد انسانی پیدا شود و آن جناب را یاری نماید و او و میهمانان او را از شر آن مردم ظالم نجات دهد، لیکن آن مردم آن قدر رو به انحراف رفته بودند که درست مصداق کلام خدای تعالی شده بودند که فرموده: <span class="aya" rel="15_72" data-words="1-5">لعمرک إنهم لفی سکرتهم یعمهون</span><span class="footnote" rel="2" title="به جان خودت سوگند که اینها در مستی خود به حد گیجی رسیده‌اند سوره حجر، آیه ۷۲&quot;">*</span> به همین جهت گفته‌های پیغمبرشان کمترین اثری در آنان نکرد و از گفتار او منتهی نشدند، بلکه پاسخی دادند که او را از هر گونه پافشاری مایوس کردند. </p> <h3> <span class="title" rel="11_77 11_78 11_79 11_80 11_81 11_82 11_83">معنای جواب قوم لوط (ع) به او، که گفتند:  تو می‌دانی که ما، در دختران تو حقی نداریم... و وجوهی که در مورد آن گفته شده است</span> </h3> <p> <code class="aya" rel="11_79"/> <span class="aya" rel="11_79" data-words="1-14">قالوا لقد علمت ما لنا فی بناتک من حق و إنک لتعلم ما نرید</span> این جمله پاسخ قوم لوط است در برابر دعوتی که آن جناب می‌کرد و به آنان می‌گفت که بیایید با دختران من ازدواج کنید، و حاصل پاسخ آنان این بوده که ما حق نداریم با دختران تو     <code class="page" rel="10,509"/> ازدواج کنیم و اینکه تو خود این را می‌دانی و می‌دانی که ما چه می‌خواهیم و منظورمان از این هجوم چیست. بعضی<span class="footnote" rel="1" title="تفسیر فخر رازی، ج ۱۸، ص ۳۴">*</span> از مفسرین، <em>حق نداشتن</em> در کلام آنان را به نداشتن حاجت معنا کرده و گفته‌اند: وقتی انسان به چیزی احتیاج نداشته باشد گویا حقی هم در آن ندارد. و بنا به گفته این مفسرین، در کلام مورد بحث نوعی استعاره بکار رفته. </p> <p>بعضی<span class="footnote" rel="2" title="مجمع البیان، ج ۳، ص ۱۹۷، چاپ بیروت، به نقل از جبایی و ابن اسحاق">*</span> دیگر گفته‌اند: حق نداشتن آنان از این جهت بوده که آنها نمی‌خواسته‌اند با دختران وی ازدواج کنند و معنی گفتارشان این است که: ما حق نداریم با دختران تو بیامیزیم، برای اینکه آمیزش با آنان مستلزم ازدواج است و ما ازدواج نمی‌کنیم. پس منظورشان از نفی حق نفی سبب حق یعنی ازدواج است. </p> <p>بعضی دیگر گفته‌اند: مراد از حق، بهره و نصیب است نه حق قانونی و یا عرفی، و معنی گفتارشان این است که ما رغبتی به دختران تو نداریم چون آنها زن هستند و ما اصلا میلی به جنس زن برای شهوترانی نداریم. </p> <p>و آنچه در اینجا لازم است مورد توجه قرار گیرد این است که قوم لوط نگفتند: ما حقی در دختران تو نداریم <em>بلکه گفتند: </em> تو از پیش می‌دانستی که ما حقی در دختران تو نداریم و بین این دو عبارت فرقی است روشن چون ظاهر عبارت دوم این است که خواسته‌اند سنت و روش قومی خود را به یاد آن جناب بیاورند و بگویند تو از پیش می‌دانستی که ما هرگز متعرض ناموس مردم، آن هم از راه زور و قهر نمی‌شویم و یا بگویند تو از پیش می‌دانستی که ما اصولا با زنان جمع نمی‌شویم و جمع شدن با پسران را مباح می‌دانیم و با پسران دفع شهوت می‌کنیم. </p> <p>لوط (ع) هم همواره آنان را از این سنت زشت منع می‌کرده و می‌فرموده: <span class="aya" rel="7_81" data-words="1-7">إنکم لتأتون الرجال شهوة من دون النساء</span><span class="footnote" rel="3" title="چه زشت مردمی هستید شما-که در دفع شهوت بجای زنان به سراغ مردان می‌روید سوره اعراف، آیه ۸۱&quot;">*</span> و نیز می‌فرموده: <span class="aya" rel="26_165-166" data-words="1-13">أ تأتون الذکران من العالمین، و تذرون ما خلق لکم ربکم من أزواجکم</span><span class="footnote" rel="4" title="از میان همه مردم جهان شما بر خلاف همه با مردان جمع می‌شوید آیا از این کار شرم نمی‌کنید و همسرانی که پروردگارتان برای شما آفریده وا می‌گذارید؟ ! سوره شعراء، آیه ۱۶۵ و ۱۶۶&quot;">*</span> و یا می‌فرموده: <span class="aya" rel="29_29" data-words="1-12">أ إنکم لتأتون الرجال و تقطعون السبیل و تأتون فی نادیکم المنکر</span><span class="footnote" rel="5" title="شما به سر وقت مردان می‌روید و راه ادامه نسل را قطع می‌کنید و با کودکان و نونهالان خود عمل زشت انجام می‌دهید؟ سوره عنکبوت، آیه ۲۹&quot;">*</span> و بدون تردید وقتی انجام عملی-چه خوب و           <code class="page" rel="10,510"/> چه بد-در میان مردمی سنت جاریه شد حق هم برای آنان در آن عمل ثابت می‌شود و وقتی ترک عملی سنت جاریه شد حق ارتکاب آن نیز از آن مردم سلب می‌شود. </p> <p>و کوتاه سخن اینکه قوم لوط نظر آن جناب را به خاطرات خود او جلب کرده و به یادش آورده‌اند که از نظر سنت قومی، ایشان حقی به دختران او ندارند زیرا آنها از جنس زنانند، و خود او می‌داند که منظورشان از حمله‌ور شدن به خانه‌اش چیست. این بود آن وجهی که در آیه مورد بحث به نظر ما رسید و شاید بهترین وجه باشد و از آن گذشته بهترین وجه، وجه سوم است. </p> <h3> <span class="title" rel="11_80">توضیح این کلام لوط (ع) که بعد از مایوس شدن از انصراف قوم خود گفت: <span class="aya" rel="11_80" data-words="2-11">لو أن لی بکم قوة أو آوی إلی رکن شدید</span>. و اقوال مختلف در این باره</span> </h3> <p> <code class="aya" rel="11_80"/> <span class="aya" rel="11_80" data-words="1-11">قال لو أن لی بکم قوة أو آوی إلی رکن شدید</span> <span class="phrase">مصدر <em rel="fa_11_80_8-8" data-sentence="5:296">اوی</em> و مصدر میمی <em rel="fa_11_80_8-8" data-sentence="71:270">ماوی</em> که ماضی <em rel="fa_11_80_8-8" data-sentence="135:249">أوی</em> و مضارع <em>یاوی</em> از آن گرفته شده به معنای چسبیدن و منضم شدن به چیزی است و چون به باب افعال می‌رود معنای منضم کردن به آن را می‌دهد، گفته می‌شود: <em>فلان آواه الیه</em> و یا <em>یؤویه الیه</em> یعنی فلانی، آن شخص و یا آن چیز را منضم به خود کرد.</span> و <span class="phrase">کلمه <em rel="fa_11_80_10-10" data-sentence="5:83">رکن</em> به معنای هر چیزی است که ساختمان، بعد از بنیان بر آن تکیه دارد (مانند ستون و پایه).</span> </p> <p>از ظاهر کلام بر می‌آید که لوط (ع) بعد از آنکه از راه امر به تقوی اللَّه و ترس از خدا و تحریک حس جوانمردی در حفظ موقعیت و رعایت حرمت خویش اندرزشان داد تا متعرض میهمانان او نشوند و نزد میهمانان آبرویش را نریزند و خجالتش ندهند و برای اینکه بهانه را از دست آنان بگیرد تا آنجا پیش رفت که دختران خود را بر آنان عرضه کرد و ازدواج با دخترانش را پیشنهاد نمود و بعد از آنکه دید این اندرز مؤثر واقع نشد استغاثه کرد و یاری طلب نمود تا شاید در میان آنان رشد یافته‌ای پیدا شود و او را علیه مردم یاری نموده مردم را از خانه او بیرون کند ولی دید کسی اجابتش نکرد و هیچ مرد رشیدی یافت نشد تا از او دفاع کند و به یاری او برخیزد بلکه همه با هم به یک صدا گفتند: یا لوط <span class="aya" rel="11_79" data-words="2-14">لقد علمت ما لنا فی بناتک من حق و إنک لتعلم ما نرید</span> لذا دیگر راهی نیافت جز اینکه حزن و اندوه خود را در شکل اظهار تمنا و آرزو ظاهر کند و بگوید ای کاش در میان شما یک یار و یاوری می‌داشتم تا با کمک او شر ستمکاران را از خود دور می‌کردم-و منظورش از این یاور همان رجل رشیدی بود که در استغاثه خود سراغ او را می‌گرفته-و یا رکنی شدید و محکم می‌داشتم یعنی قوم و قبیله‌ای نیرومند می‌داشتم تا آنها شر شما را از من دفع می‌کردند. </p> <p>بنا بر این، در جمله‌ <span class="aya" rel="11_80" data-words="2-6">لو أن لی بکم قوة</span> باء حرف جر سببی است و جمله را چنین<code class="page" rel="10,511"/> معنا می‌دهد من به سبب شما یعنی به اینکه مردی رشید از شما را منضم و همکار خود کنم ندارم تا او به یاری من قیام کند و شر شما را از من دفع نماید <span class="aya" rel="11_80" data-words="7-11">أو آوی إلی رکن شدید</span> و یا بتوانم خود را به رکنی شدید بچسبانم و به قوم و قبیله‌ای منضم کنم که قدرتی منیع داشته باشند و آنان شما را از من دفع کنند ، این آن معنایی است که با در نظر گرفتن زمینه گفتار، از آیه شریفه استفاده می‌شود. </p> <p>ولی بعضی<span class="footnote" rel="1" title="مجمع البیان، ج ۳، ص ۱۹۷، چاپ بیروت">*</span> از مفسرین گفته‌اند: معنای جمله‌ <span class="aya" rel="11_80" data-words="2-6">لو أن لی بکم قوة</span> این است که من آرزو دارم که ای کاش موقعیت و قدرت و جماعتی مدافع می‌داشتم که بوسیله آن موقعیت و آن قدرت و آن جماعت، شر شما را از میهمانان خود دفع می‌کردم. لیکن این وجه درست نیست برای اینکه بنا بر این وجه کلمه <em>بکم</em> در معنا تبدیل شده به <em>بهم علیکم</em> و این صحیح نیست. </p> <p>بعضی<span class="footnote" rel="2" title="تفسیر ابو الفتوح رازی، ج ۶، ص ۳۵، روح المعانی، ج ۱۲، ص ۱۰۸">*</span> دیگر گفته‌اند: معنای جمله‌ <span class="aya" rel="11_80" data-words="2-6">لو أن لی بکم قوة</span> این است که ای کاش خود نیرو می‌داشتم و علیه شما قیام می‌کردم. این معنا نیز درست نیست برای اینکه‌از لفظ آیه به دور است. </p> <p>بعضی<span class="footnote" rel="3" title="تفسیر المنار، ج ۱۲، ص ۱۳۵">*</span> دیگر گفته‌اند: خطاب در آیه به میهمانان است نه به قوم، و معنایش این است که لوط به میهمانان گفت: آرزو دارم که ای کاش به سبب شما دارای نیرویی می‌شدم که می‌توانستم با آن نیرو در برابر این قوم عرض اندام کنم. این وجه نیز درست نیست، زیرا مستلزم انتقال خطاب از قوم به سوی میهمانان است و این انتقام هم بدون آوردن دلیلی روشن در متن آیه باعث ابهام و تعقید است و بدون ضرورت نمی‌توان کلام خدای تعالی را که فصیح‌ترین کلام است حمل بر آن کرد و گفت که خدای عز و جل در خصوص این جمله مرتکب ابهام و تعقید شده است. </p> <h3> <span class="title" rel="11_77 11_78 11_79 11_80 11_81 11_82 11_83">فرشتگان مامور عذاب، خود را معرفی کرده، به لوط (ع) می‌گویند از آن سرزمین دور شود</span> </h3> <p> <code class="aya" rel="11_81"/> <span class="aya" rel="11_81" data-words="1-9">قالوا یا لوط إنا رسل ربک لن یصلوا إلیک...</span> یعنی فرستادگان پروردگار به آن جناب گفتند: مردم هرگز به تو نمی‌رسند، و عبارت  هرگز به تو نمی‌رسند <span class="aya" rel="11_81" data-words="7-9">لن یصلوا إلیک</span> کنایه است از اینکه بر تحقق دادن خواسته خود قادر نیستند، و معنای جمله این است که وقتی ماجرا بدینجا رسید که گفته‌های لوط کمترین اثری       <code class="page" rel="10,512"/> نبخشید فرشتگان الهی خودشان را به وی معرفی نموده، گفتند ما جوان امرد و از جنس بشر نیستیم، ما فرشتگان پروردگار تو هستیم و بدین وسیله آن جناب را خوشحال کردند و فهمید که مردم دستشان به او نمی‌رسد و نمی‌توانند از ناحیه آن جناب به خواسته خود برسند، و تتمه ماجرا چنین بود که قرآن کریم در جایی دیگر فرمود: <span class="aya" rel="54_37" data-words="1-7">و لقد راودوه عن ضیفه فطمسنا أعینهم</span><span class="footnote" rel="1" title="مردم به قصد سوء به میهمانان او حمله‌ور شدند، پس ما چشمانشان را کور کردیم سوره قمر، آیه ۳۷&quot;">*</span> و به حکم این کلام الهی، خدای تعالی دیدگان آنهایی که به سوی شر سرعت می‌گرفتند و بر در خانه حضرت لوط (ع) ازدحام کردند نابینا کرد و از دیدن پیش پای خود محرومشان ساخت. </p> <p> <span class="aya" rel="11_81" data-words="10-19">فأسر بأهلک بقطع من اللیل و لا یلتفت منکم أحد</span> <span class="phrase">-کلمه <em rel="fa_11_81_9-9" data-sentence="6:855">أسر</em> أمر از ماده  <em>اسراء</em> است که مصدر باب افعال است و ثلاثی مجرد آن یعنی <em>سری</em> با ضمه سین به معنای سیر در شب است، در اینجا ممکن است بپرسی با اینکه جمله <em rel="fa_11_81_9-9" data-sentence="221:680">فاسر</em> به معنای آن است که: شبانه اهلت را حرکت بده و از قریه بیرون ببر، دیگر چه حاجت بود به اینکه بفرماید:  <span class="aya" rel="11_81" data-words="12-14">بقطع من اللیل</span> -در قطعه‌ای از شب ؟ جواب می‌گوییم: این جمله نوعی توضیح است برای امر نامبرده و حرف <em>باء</em> در جمله‌ <span class="aya" rel="11_81" data-words="12-14">بقطع من اللیل</span> یا به معنای مصاحبت است و یا به معنای  <em>فی</em> اگر به معنای مصاحبت باشد معنای آیه چنین می‌شود: از تاریکی شب استفاده کن، با قطعه‌ای از آن تاریکی اهلت را بیرون ببر <em>و اگر به معنای</em> فی باشد چنین می‌شود: در قطعه‌ای از شب اهلت را بیرون ببر <em>و کلمه</em> قطع در مورد هر چیزی به کار برود معنای طایفه و قسمت و بعضی از آن را می‌دهد.</span> </p> <p>و <span class="phrase">مصدر <em>التفات</em> که نهی <em rel="fa_11_81_15-16" data-sentence="28:187">لا یلتفت</em> از آن مشتق است مصدر باب افتعال است و ثلاثی مجرد آن <em>لفت</em> است، و راغب در معنای آن گفته: وقتی می‌گویند: لفته عن کذا- فلانی را از فلان کار لفت کرد معنایش این است که او را منصرف ساخت.</span> و این ماده در قرآن کریم آمده که می‌فرماید: <span class="aya" rel="10_78" data-words="1-4">قالوا أ جئتنا لتلفتنا</span> و از همین باب است که می‌گوید:  التفت فلان-فلانی التفات کرد یعنی روی خود را از آن سویی که داشت برگردانید و زن لفوت آن زنی را گویند که از شوهر قبلی فرزند به خانه شوهر فعلی آورده و از شوهرش روی بر می‌گرداند و متوجه به آن فرزند می‌شود.<span class="footnote" rel="2" title="مفردات راغب، ماده لفت">*</span>     <code class="page" rel="10,513"/> آیه مورد بحث حکایت کلام ملائکه است که به عنوان دستوری ارشادی و به منظور نجات او از عذابی که صبح همان شب بر قوم نازل می‌شود با وی در میان نهاده‌اند و در این کلام مخصوصا جمله <span class="aya" rel="11_81" data-words="26-28">إن موعدهم الصبح</span> -موعد عذاب این قوم صبح همین شب است  بویی از عجله و شتابزدگی هست. </p> <p>و معنای آیه این است که ما نوجوانانی از جنس بشر نیستیم بلکه فرستادگانی هستیم برای عذاب این قوم و هلاک کردنشان پس تو خود و اهلت را نجات بده، شبانه تو و اهلت در قطعه‌ای از همین شب حرکت کنید و از دیار این قوم بیرون شوید که اینها در صبح همین شب به عذاب الهی گرفتار گشته هلاک خواهند شد و بین تو و صبح، فرصت بسیاری نیست و چون حرکت کردید احدی از شما به پشت سر خود نگاه نیندازد. </p> <p>بعضی<span class="footnote" rel="1" title="مجمع البیان، ج ۵، ص ۱۸۴، چاپ ایران">*</span> از مفسرین گفته‌اند مراد از کلمه <em>التفات</em> توجه و میل به مال و اثاث است، خواسته‌اند بگویند از متاع‌هایی که در این شهر هست چیزی با خود نبرید و یا التفات به معنای تخلف از حرکت شبانه است لیکن این دو احتمال چیزی نیست که انسان به آن التفاتی بکند. </p> <p> <span class="aya" rel="11_81" data-words="20-25">إلا امرأتک إنه مصیبها ما أصابهم</span> -از ظاهر سیاق برمی‌آید که این جمله <em>استثناء از کلمه</em> أهلک <em>باشد نه از کلمه</em> أحد <em>چون اگر از کلمه</em> أحد باشد، معنای آیه چنین می‌شود: و کسی از شما هنگام رفتن به پشت سر خود نگاه نکند مگر همسرت و این معنا درست به نظر نمی‌رسد چون دنبالش می‌فرماید: زیرا که او به همان عذابی می‌رسد که آنها به آن خواهند رسید و این جمله علت استثناء همسر او را بیان می‌کند، و خدای تعالی در جای دیگر نیز به بیانی صریح‌تر فرموده: <span class="aya" rel="15_60" data-words="1-6">إلا امرأته قدرنا إنها لمن الغابرین</span><span class="footnote" rel="2" title="مگر همسرت را که ما تقدیر کرده‌ایم که از هالکان باشد سوره حجر، آیه ۶۰&quot;">*</span>. </p> <p> <span class="aya" rel="11_81" data-words="26-32">إن موعدهم الصبح أ لیس الصبح بقریب</span> -یعنی موعد هلاکت این قوم صبح است و صبح به معنای اول روز و بعد از طلوع فجر است که افق رو به روشن شدن می‌گذارد هم چنان که در جای دیگر این موعد را به همان طلوع فجر معنا کرده نه طلوع خورشید و فرموده: <span class="aya" rel="15_73" data-words="1-3">فأخذتهم الصیحة مشرقین</span><span class="footnote" rel="3" title="صیحه آسمانی آنان را در حالی که در هنگام طلوع فجر قرار داشتند بگرفت سوره حجر، آیه ۷۳&quot;">*</span>. </p> <p>جمله اولی از دو جمله مورد بحث فرمان‌ <span class="aya" rel="11_81" data-words="10-14">فأسر بأهلک بقطع من اللیل</span> را تعلیل می‌کند و می‌فهماند اگر گفتیم: همین شب اهلت را بیرون ببر، به علت آن بود که موعد عذاب       <code class="page" rel="10,514"/> این قوم صبح همین شب است، و این تعلیل همانطور که گفتیم نوعی استعجال و طرف را به عجله واداشتن است و جمله دوم که می‌فرماید: <span class="aya" rel="11_81" data-words="29-32">أ لیس الصبح بقریب</span> همان شتابزدگی را تاکید می‌کند، البته احتمال هم دارد که لوط (ع) قبلا استعجال کرده و از ملائکه خواسته باشد که همین الان عذاب را نازل کنید و ملائکه در پاسخش گفته باشند موعد عذاب آنان صبح است (یعنی چرا اینقدر عجله می‌کنی مگر صبح نزدیک نیست؟) ممکن هم هست جمله اولی استعجال ملائکه باشد و جمله دوم کلام آنان برای تسلیت لوط در استعجالش،  (به این معنا که ملائکه نخست از لوط خواسته باشند عجله کند و گفته باشند موعد این قوم صبح است زود باش حرکت کن و سپس لوط از آنان خواسته باشد هر چه زودتر عذاب را بیاورند و آنها دلداریش داده باشند که مگر صبح نزدیک نیست؟). </p> <p>در این آیات بیان نشده که منتهای سیر شبانه لوط و اهلش کجا است و باید متوجه چه نقطه‌ای بشوند در حالی که در جایی دیگر از کلام خدای تعالی آمده: <span class="aya" rel="15_65" data-words="1-17">فأسر بأهلک بقطع من اللیل و اتبع أدبارهم و لا یلتفت منکم أحد و امضوا حیث تؤمرون</span><span class="footnote" rel="1" title="پس اهل خود را شبانه و در قطعه‌ای از شب به راه بینداز و از پشت سر قوم برو و احدی از شما به پشت سر خود نگاه نکند و بروید به آنجا که مامور شده‌اید سوره حجر، آیه ۶۵&quot;">*</span> که از ظاهر آن بر می‌آید ملائکه نقطه نهایی سفر را معین نکرده بودند و مساله را محول کرده بودند به وحیی که بعدا از ناحیه خدای تعالی به لوط می‌شود. </p> <p><code class="aya" rel="11_82"/><code class="aya" rel="11_83"/> <span class="aya" rel="11_82-83" data-words="1-16">فلما جاء أمرنا جعلنا عالیها سافلها و أمطرنا علیها حجارة من سجیل منضود، مسومة عند ربک</span> <span class="phrase">هر چه ضمیر مؤنث در این آیه است یعنی ضمایر سه‌گانه در <em rel="fa_11_82_5-5" data-sentence="53:599">عالیها</em> ، <em rel="fa_11_82_6-6" data-sentence="113:581">سافلها</em> و  <em rel="fa_11_82_5-5" data-sentence="175:563">علیها</em> همه به زمین و یا قریه و یا بلاد آن قوم برمی‌گردد و اگر این کلمات قبلا ذکر نشده تا ضمیر به آن برگردد عیب ندارد زیرا معلوم بوده که مرجع ضمیرها چیست، و کلمه <em rel="fa_11_82_12-12" data-sentence="387:395">سجیل</em>  بطوری که در مجمع البیان آمده به معنای سجین یعنی آتش است<span class="footnote" rel="2" title="مجمع البیان، ج ۵، ص ۱۸۳، چاپ ایران">*</span>، راغب می‌گوید: سجین به معنای سنگ و گل به هم آمیخته است و اصل آن بطوری که گفته‌اند فارسی بوده بعدها عربی شده است.<span class="footnote" rel="3" title="مفردات راغب، ماده سجل">*</span> و منظورش اشاره به قولی است که گفته اصل این کلمه <em>سنگ گل</em> بوده است.</span> </p> <p>بعضی<span class="footnote" rel="4" title="مجمع البیان، ج ۵، ص ۱۸۳، چاپ ایران">*</span> دیگر گفته‌اند: این کلمه از سجل گرفته شده که به معنای کتاب است، گویا که در آن         <code class="page" rel="10,515"/> سنگ‌ریزه‌ها چیزی نوشته شده که مستلزم عمل اهلاک بوده. و بعضی<span class="footnote" rel="1" title="مجمع البیان، ج ۵، ص ۱۸۳، چاپ ایران">*</span> دیگر گفته‌اند از کلمه  <em>أسجلت</em> گرفته شده که به معنای: <em>ارسلت</em> است. </p> <p>و ظاهرا اصل در همه معانی مذکور همان ترکیب فارسی معرب است که معنای سنگ و گل را می‌رساند و سجل به معنای کتاب نیز از آن گرفته شده چون بطوری که گفته‌اند: رسم بر این بوده که نوشته‌ها و مطالب را بر سنگ می‌نوشته‌اند که برای همین ساخته می‌شده آن گاه از باب توسعه در استعمال، کتاب را هم سجل نامیدند هر چند که از جنس کاغذ می‌بود، کلمه  <em>اسجال</em> به معنای ارسال نیز از همین اصل گرفته شده است. </p> <p>و <span class="phrase">کلمه <em rel="fa_11_82_13-13" data-sentence="5:147">نضد</em> به معنای نظم و ترتیب است و کلمه (مسومه) اسم مفعول از باب  <em>تسویم</em> تفعیل است و تسویم به معنای این است که چیزی را با سیمایی، علامت‌گذاری کنی.</span> </p> <h3> <span class="title" rel="11_83 11_77 11_78 11_79 11_80 11_81 11_82">عذاب و هلاک قوم لوط (ع) با زیر و رو شدن زمین و بارش سنگ</span> </h3> <p> و معنای آیه این است که وقتی امر ما به عذاب بیامد، که منظور، امر خدای تعالی به ملائکه است به اینکه آن قوم را عذاب کنند و این امر همان کلمه <em>کن</em> است که آیه شریفه <span class="aya" rel="36_82" data-words="1-10">إنما أمره إذا أراد شیئا أن یقول له کن فیکون</span><span class="footnote" rel="2" title="امر او وقتی چیزی را اراده کرده باشد همین است که بگوید بباش و آن چیز بلا فاصله موجود می‌شود سوره یس، آیه ۸۲&quot;">*</span> ما آن قریه را زیر و رو کردیم، بلندی آن سرزمین را پست ساخته و بر سر خود آنان واژگون ساختیم و سنگ‌هایی از جنس کلوخ بر آنان بباریدیم، سنگ‌هایی مرتب و پشت سر هم که تک تک آنها نزد پروردگارت و در علم او علامت زده شده بودند و به همین جهت یک دانه از آنها از هدف به خطا نرفت چون برای خوردن به هدف انداخته شده بود. </p> <p>بعضی<span class="footnote" rel="3" title="آن قریه هنوز بر سر راه، پای بر جا است سوره حجر، آیه ۷۶&quot;">*</span> از مفسرین گفته‌اند عذاب زیر و رو شدن مربوط به سرزمین آن قوم و مردم حاضر در آن سرزمین بوده و سنگباران شدن مربوط به مردمی از آن قوم بوده که آن روز در سرزمین خود حاضر نبودند<span class="footnote" rel="4" title="و شما صبح و شام بر آن قوم گذر می‌کنید آیا باز هم عقل خود را بکار نمی‌اندازید؟ سوره صافات، آیه ۱۳۷ و ۱۳۸&quot;">*</span>. بعضی دیگر گفته‌اند باران سنگ نیز در همان قریه بوده و در همان لحظه‌ای بوده که جبرئیل قریه را بلند کرده تا پشت رو به زمین بزند. بعضی<span class="footnote" rel="5" title="سوره شعراء، آیه ۱۶۲">*</span> دیگر گفته‌اند سنگباران در همان قریه واقع شده اما بعد از زیر و رو شدن، تا تشدیدی در عذاب آنان باشد. لیکن به نظر ما همه این اقوال تحکم (بدون دلیل سخن گفتن) است زیرا در عبارت آیات قرآنی دلیلی بر هیچ یک از آنها وجود ندارد. </p> <p>       <code class="page" rel="10,516"/> و از آیه شریفه‌ <span class="aya" rel="15_73" data-words="1-3">فأخذتهم الصیحة مشرقین</span><span class="footnote" rel="1" title="سوره حجر، آیه ۷۳">*</span> بر می‌آید که غیر از خسف و غیر از سنگباران شدن، عذاب صیحه نیز بر آنان نازل شده حال وضع چگونه بوده و چرا سه جور عذاب بر آنان نازل شده با اینکه برای نابودیشان یکی از آنها کافی بوده خدا می‌داند، ولی بر حسب تئوری و فرض می‌توان احتمال داد که در نزدیکی آن سرزمین کوهی بلند بوده که آتشفشان شده و در اثر انفجارش صدایی مهیب برخاسته و در اثر شدت فوران، سنگها بر سر قریه باریدن گرفته و زلزله بسیار مهیبی رخ داده که زمین زیر و رو شده است، و خدا داناتر است. </p> <p> <span class="aya" rel="11_83" data-words="4-9">و ما هی من الظالمین ببعید</span> بعضی<span class="footnote" rel="2" title="مجمع البیان، ج ۵، ص ۱۸۵، چاپ ایران">*</span> گفته‌اند منظور از ظالمین، ستمکاران اهل مکه و یا مشرکین از قوم رسول خدا  (ص) هستند، و جمله مورد بحث می‌خواهد آنان را تهدید کند و معنای آن این است که باریدن چنین سنگهایی بر ستمکاران مکه بعید نیست و یا معنایش این است که این قریه‌های قوم لوط که خسف شدند از ستمکاران مکه دور نیست و فاصله زیادی ندارد چون در سر راه مکه به شام واقع است، هم چنان که در جایی دیگر در همین باره فرموده: <span class="aya" rel="15_76" data-words="1-4">و إنها لبسبیل مقیم</span><span class="footnote" rel="3" title="سوره قمر، آیه ۳۷">*</span> و باز در جایی دیگر فرموده: <span class="aya" rel="37_137-138" data-words="1-10">و إنکم لتمرون علیهم مصبحین، و باللیل أ فلا تعقلون</span><span class="footnote" rel="4" title="من بسوی پروردگارم مهاجرت می‌کنم سوره عنکبوت، آیه ۲۶&quot;">*</span>. </p> <p>مؤید این قول این است که سیاق گفتار در اول آیه سیاق متکلم مع الغیر بود و می‌فرمود: امر ما آمد و ما قریه را زیر و رو کردیم و ما آن را سنگباران نمودیم، ولی در اینجا ناگهان سیاق را به غیبت برگردانید یعنی خدای تعالی را غایب فرض کرد و فرمود: سنگهایی که نزد پروردگارت نشاندار بودند و نفرمود: سنگهایی که نزد ما نشاندار بودند. و این تغییر دادن سیاق بدون نکته نبوده پس گویا خواسته است زمینه را برای تهدید آماده سازد و یا داستان را به جایی منتهی کند که به احساس مخاطبین نزدیکتر گشته و (بفرماید همین آثار باستانی که بین سرزمین شما و سرزمین شام پای بر جا است و صبح و شام آن را می‌بینید آثار باستانی آن قوم است) تاثیرش در تمامیت حجت علیه مشرکین قویتر باشد. </p> <h3> <span class="title" rel="11_83 11_77 11_78 11_79 11_80 11_81 11_82">تهدید همه ستمکاران به نزول عذابی همانند عذاب قوم لوط (ع) بر آنان</span> </h3> <p> و <span class="phrase">چه بسا مفسرینی احتمال داده‌اند که مراد، تهدید عموم ستمکاران باشد و بخواهد بفرماید بارش سنگ از ناحیه خدای تعالی بر گروه ستمکاران که طایفه‌ای از آنها قوم ستمکار لوط بودند چیز بعیدی نیست و نکته التفات در جمله <em rel="fa_11_83_2-3" data-sentence="206:146">عند ربک</em> هم برای این باشد که از         <code class="page" rel="10,517"/> ستمکاران و مشرکین قوم رسول خدا (ص) روی گردانیده و به آنها تعریض کرده باشد.</span> </p> <h3>بحث روایتی‌ <span class="title" rel="11_80 11_83 11_78 11_82 11_77 11_79 11_81"> (روایاتی در باره قوم لوط، فرشتگان میهمان لوط و داستان هلاکت قوم او) </span> </h3> <p> در کافی به سند خود از زکریا بن محمداز پدرش‌از عمرو از امام ابی جعفر  (ع) روایت کرده که فرمود: قوم لوط از برترین اقوامی بودند که خدای تعالی آفریده و به همین جهت که قومی برتر بودند شیطان سخت آن قوم را هدف وساوس خود قرار داد. یکی از برتریها و امتیازات قوم نامبرده این بود که وقتی به سر کار می‌رفتند دسته جمعی می‌رفتند و زنان در پشت سرشان باقی می‌ماندند و ابلیس هم آنان را به این روش معتاد کرد، و وقتی هنگام کشت و زرع و یا هر کار دیگری که داشتند تمام می‌شد و مردم به شهر بر می‌گشتند ابلیس می‌رفت و کشت آنان را خراب می‌کرد. </p> <p>مردم به یکدیگر گفتند: باید کمین کنیم ببینیم این کیست که متاع ما را خراب می‌کند یک بار در کمین نشستند دیدند پسری است بسیار زیبا که پسری به آن زیبایی ندیده بودند پرسیدند که نه یک بار و نه دو بار که متاع و مایه زندگی ما را خراب می‌کنی آن گاه با یکدیگر در خصوص مجازاتش مشورت کردند، بر این رأی دادند که او را بکشند پس آن پسر را به دست کسی سپردند تا شب از او محافظت کند و فردا اعدامش کنند، چون شب فرا رسید پسرک فریادی برآورد، آن شخص پرسید تو را چه می‌شود؟ گفت: پدر من نیمه شب مرا در روی سینه و شکم خود می‌خوابانید، و من به این کار عادت کرده‌ام و امشب چون پدرم نیست خوابم نمی‌برد آن شخص گفت: بیا و روی شکم من بخواب. </p> <p>امام فرمود: پسرک بدن آن شخص را آن قدر مالش داد تا تحریک شد و به او یاد داد که می‌توانی با من جماع کنی، پس اولین کسی که این عمل زشت را در بشر باب کرد ابلیس بود و دومین کس همان شخصی بود که با آن پسرک لواط کرد و بعد از تحقق یافتن این عمل زشت پسرک از دست آن مردم گریخت، صبح آن شخص به مردم خبر داد که (اگر پسرک گریخت مفت نگریخت) من فلان کار را با او کردم مردم خوششان آمد با اینکه تا آن روز هیچ آشنایی با این عمل نداشتند ولی از آن روز دست بکار آن شدند و کار به جایی رسید که دست از زنان برداشته مردان به یکدیگر اکتفاء کردند و به مردان خود بسنده ننموده افرادی را بر سر راه می‌گماشتند تا اگر مسافرانی از آنجا عبور کردند اطلاع دهند تا با آنان نیز این عمل زشت را مرتکب شوند، کار به جایی رسید که مردم شهرهای دور و نزدیک از این قوم متنفر شدند. </p> <p>ابلیس وقتی دید نقشه‌اش در مردان کاملا جا افتاد به سر وقت زنان آمد و خود را به<code class="page" rel="10,518"/> شکل زنی مجسم ساخته به آنان گفت آیا مردان شما به یکدیگر قناعت می‌کنند؟ گفتند: آری خود ما به چشم خود این عمل آنان را دیده‌ایم و جناب لوط هم از همه ماجرا آگاه شد، آنان را موعظه می‌کند و توصیه می‌نماید، مؤثر نمی‌افتد، ابلیس زنان را نیز گمراه کرد تا جایی که زنها هم به یکدیگر اکتفاء نمودند. </p> <p>بعد از آنکه (در اثر اندرزها و راهنماییهای لوط)  (ع) حجت بر همه قوم تمام شد خدای تعالی جبرئیل و میکائیل و اسرافیل را در قیافه پسرانی به سوی آن قوم روانه کرد، پسرانی که قباء بر تن داشتند وقتی به لوط (ع) رسیدند که داشت زمین را برای زراعت شخم می‌کرد لوط (ع) از آنان پرسید: قصد کجا دارید من هرگز جوانی زیباتر از شما ندیده‌ام؟ گفتند فرستادگان مولایمان به سوی بزرگ این شهر هستیم. پرسید آیا مولای شما به شما خبر نداده که‌اهل این شهر چه کارهایی می‌کنند؟ به خدا سوگند می‌خورم (تا باور کنید) اهل این شهر مردان را می‌گیرند و با او اینقدر لواط می‌کنند تا از بدنش خون جاری شود. گفتند: اتفاقا ما مامور شده‌ایم که تا وسط این شهر پیش برویم، لوط (ع) گفت: پس من از شما یک خواهش دارم. پرسیدند: آن چیست؟ گفت: در همین جا صبر کنید تا هوا تاریک شود آن وقت بروید. </p> <p>امام فرمود: فرشتگان همانجا ماندند و لوط دخترش را به شهر فرستاد و به او گفت: مقداری برایم نان و مشکی آب بیاور تا به اینان بدهم و یک عباء بیاور تا اینان خود را در آن بپیچند و سرما نخورند، همین که دخترش روانه شد باران باریدن گرفت و سیل راه افتاد لوط با خود گفت الان سیل بچه‌ها را می‌برد آنان را صدا زد که برخیزید تا برویم و لوط از کنار دیوار می‌رفت و جبرئیل و میکائیل و اسرافیل از وسط کوچه می‌رفتند لوط گفت: فرزندان من از اینجا که من می‌روم بروید گفتند: مولای ما به ما دستور داده که از وسط برویم و لوط همه دلخوشیش این بود که شب است و تاریک. </p> <p>از سوی دیگر ابلیس خود را به خانه زنی رسانده و کودک او را برداشت و به چاه انداخت، اهل شهر یکدیگر را برای کمک به آن زن صدا زدند و همگی به در خانه لوط جمع شدند (تا از او بخواهند در باره آن کودک تدبیری بیندیشد) که ناگهان در منزل لوط با آن پسران برخوردند به او گفتند: تو هم به کار ما داخل شده‌ای؟ لوط گفت: نه، اینها میهمانان منند و مرا نزد میهمانانم رسوا مکنید. گفتند میهمانان شما سه نفرند یکی از آنان برای تو باشد دو نفرشان را به دست ما بده. لوط در حالی که میهمانان را به داخل اطاق می‌برد گفت: ای کاش من اهل بیتی می‌داشتم که شما را از من دفع می‌کردند. <code class="page" rel="10,519"/> امام سپس فرمود: مردم شهر جلو درب خانه لوط از یکدیگر سبقت گرفته برای داخل شدن در خانه او به طرف در حمله‌ور شدند تا اینکه درب را شکستند و لوط را که تا آن لحظه به دفاع پرداخته بود به زمین انداختند جبرئیل به لوط گفت: ما فرستادگان پروردگار تو هستیم، آنها به تو نخواهند رسید، سپس مشتی ماسه از کف رودخانه گرفت و به طرف صورتهای آن قوم پرتاب کرد و گفت: کور شوند این روی‌ها، پس همه اهل شهر نابینا شدند لوط به آنان گفت: ای رسولان پروردگار من به چه کار بدینجا آمده‌اید و پروردگارم به شما در باره این قوم چه ماموریتی داده؟ گفتند: ما را مامور فرموده تا آنان را در هنگام سحر بگیریم (و به عذاب گرفتار سازیم). لوط گفت: پس من یک حاجت به شما دارم. پرسیدند: حاجتت چیست؟ گفت: حاجتم این است که همین الان آنها را بگیرید برای اینکه می‌ترسم برای خدا در مورد آنان بدایی حاصل شود و از هلاک کردنشان صرف نظر کند. گفتند: ای لوط موعد هلاک کردن آنان صبح است و مگر صبح برای کسی که می‌خواهد آنان را بگیرد نزدیک نیست؟ تو در این فرصت دست دخترانت را بگیر و برو و همسرت را بگذار بماند. امام ابو جعفر (ع) سپس فرمود: خدا رحمت کند لوط را اگر می‌دانست آنان که در داخل خانه‌اش بودند چه کسانی هستند هرگز دلواپس نمی‌شد و می‌دانست که آنان به یاری وی آمده‌اند ولی چون آگاه نبود از در حسرت گفت: <span class="aya" rel="11_80" data-words="2-11">لو أن لی بکم قوة أو آوی إلی رکن شدید</span> -ای کاش به وسیله شما نیرویی برایم حاصل می‌شد و یا پناهگاهی ایمن می‌داشتم تا بدانجا پناهنده می‌شدم و چه رکن و پناهی محکم‌تر از جبرئیل که در خانه با او بود؟ و معنای اینکه خدای عز و جل به محمد (ص) فرمود: <span class="aya" rel="11_83" data-words="4-9">و ما هی من الظالمین ببعید</span> این است که چنین عذابی که بر قوم لوط نازل شد از ظالمان امت تو نیز اگر همان گناه را مرتکب شوند که قوم لوط مرتکب می‌شدند دور نیست، و رسول خدا (ص) در باره این عمل شنیع فرمود: کسی که بر عمل <em>وطی رجال</em> اصرار بورزد نخواهد مرد مگر بعد از آنکه مبتلا به این بیماری شود که مردان را به سوی خود دعوت کند.<span class="footnote" rel="1" title="فروع کافی، ج ۵، ص ۵۴۴، چاپ ایران">*</span> مؤلف: این روایت از نظر لفظ، خالی از مختصر تشویش و اضطراب نیست و در این روایت عدد نفرات ملائکه را سه نفر دانسته در حالی که در بعضی از روایات، مانند روایتی که در باب قبلی از ابی یزید حمار از ابی عبد اللَّه (ع) نقل شد عدد فرشتگان را چهار نفر دانسته و چهارمی آنان را کروبیل دانسته، و در بعضی از روایاتی که از طریق اهل سنت نقل شده   <code class="page" rel="10,520"/> آمده که عدد ملائکه سه نفر بوده‌اند اما به نامهای جبرئیل و میکائیل و رفائیل، و از روایت مورد بحث بر می‌آید که کلام لوط را که گفت: <span class="aya" rel="11_80" data-words="2-6">لو أن لی بکم قوة...</span> خطابش به ملائکه بوده نه به قوم و ما نیز در بیان آیات به این معنا اشاره کردیم. </p> <p>و اینکه امام فرمود: خدا رحمت کند لوط را اگر می‌دانست... در معنای کلامی است از رسول خدا (ص) -طوری که از آن حضرت نقل شده-که فرموده بود!خدا رحمت کند لوط را که اگر امروز بود به رکنی شدید پناهنده می‌شد. </p> <p>و اینکه فرمود: خدای تعالی به محمد (ص) فرمود... اشاره است به احتمالی که قبلا دادیم و گفتیم جمله‌ <span class="aya" rel="11_83" data-words="4-9">و ما هی من الظالمین ببعید</span> تهدید قریش است. </p> <p>و قمی در تفسیرش به سند خود از ابی بصیر از امام صادق (ع) روایت کرده که در ذیل جمله: <span class="aya" rel="11_82" data-words="7-13">و أمطرنا علیها حجارة من سجیل منضود</span> فرموده هیچ بنده‌ای از بندگان خدا که عمل قوم لوط را حلال بداند از دنیا نمی‌رود مگر آنکه خدای تعالی با یکی از آن سنگها که بر قوم لوط زد او را خواهد زد و مرگش در همان سنگ خواهد بود ولی خلق، آن سنگ را نمی‌بینند.<span class="footnote" rel="1" title="تفسیر قمی، ج ۱، ص ۳۳۶">*</span> مؤلف: مرحوم کلینی نیز در کافی به سند خود از میمون البان از آن حضرت نظیر این روایت را نقل کرده و در آن آمده کسی که اصرار بر عمل لواط داشته باشد نمی‌میرد مگر بعد از آنکه خدا او را با یکی از این سنگها هدف قرار دهد و مرگش در همان سنگ باشد و احدی آن سنگ را نمی‌بیند.<span class="footnote" rel="2" title="از طریق اهل سنت همان مدرک قبل است و از طریق شیعه رجوع شود به تفسیر قمی، ج ۱، ص ۳۳۵، و بحار، ج ۱۲، ص ۵۷، چاپ ایران">*</span> و در این دو حدیث اشاره‌ای هست به اینکه جمله‌ <span class="aya" rel="11_83" data-words="4-9">و ما هی من الظالمین ببعید</span> اختصاصی به قریش ندارد و نیز اشاره دارد به اینکه عذاب مذکور (یعنی رمی به سنگریزه) عذابی روحانی بوده نه مادی. </p> <p>و در کافی به سند خود از یعقوب بن شعیب از امام صادق (ع) روایت کرده که در معنای کلام لوط (ع) که گفت: این دختران من برای شما پاکیزه‌ترند فرمود: جناب لوط ازدواج با دختران خود را پیشنهاد کرده<span class="footnote" rel="3" title="مجمع البیان، ج ۵، ص ۱۸۵، چاپ ایران">*</span>. </p> <p>و در <em>تهذیب</em> از حضرت رضا (ع) روایت آورده که شخصی از آن جناب از این عمل که کسی با همسرش از عقب جماع کند سؤال کرد، حضرت فرمود: آیه‌ای از کتاب خدای عز و جل آن را مباح کرده و آن آیه‌ای است که کلام لوط را حکایت می‌کند که گفت:     <code class="page" rel="10,521"/> <span class="aya" rel="11_78" data-words="15-19">هؤلاء بناتی هن أطهر لکم</span> برای اینکه آن جناب می‌دانست که قوم لوط به فرج زنان علاقه‌ای ندارند پس اگر دختران خود را پیشنهاد کرده منظورش این بوده که عمل مورد علاقه خود را با دختران وی و پس از ازدواج با آنان انجام دهند. </p> <p>و در الدر المنثور است که ابو الشیخ از علی (رضی اللَّه عنه) روایت آورده که آن جناب خطبه‌ای ایراد کرد و در آن فرمود: عشیره آدمی برای انسان بهتر است زیرا افراد بسیاری از آزار او خودداری خواهند کرد علاوه بر اینکه از مودت و نصرت جمعی کثیر برخوردار شده و جمعیتی در صدد محافظت او خواهند بود حتی چه بسیار می‌شود که افرادی از انسان دفاع می‌کنندو به خاطر انسان خشم می‌گیرند با اینکه انسان را نمی‌شناسند و هیچ رابطه‌ای جز قوم و خویشی با انسان ندارند (پس بر انسان لازم است دست خود را از آزار قوم و خویش خود کوتاه بدارد) و من از آیات قرآنی شواهدی برایتان در این باب می‌خوانم آن گاه علی (ع) در بین آیات نامبرده این آیه را تلاوت کردند: <span class="aya" rel="11_80" data-words="2-11">لو أن لی بکم قوة أو آوی إلی رکن شدید</span>. </p> <p>آن گاه علی (رضی اللَّه عنه) فرمود: رکن شدید، همین عشیره و قوم و خویش است چون لوط (ع) قوم و قبیله‌ای نداشت و سوگند به خدایی که جز او معبودی نیست به همین جهت بود که خدای تعالی بعد از لوط هیچ پیغمبری مبعوث نکرد مگر از میان افرادی که توانگر از حیث قوم و خویش بودند.<span class="footnote" rel="1" title="الدر المنثور، ج ۳، ص ۳۴۳، چاپ ایران">*</span> مؤلف: آخر این روایت، هم از طریق اهل سنت روایت شده و هم از طریق شیعه.<span class="footnote" rel="2" title="الدر المنثور، ج ۳، ص ۳۴۵، ط ایران">*</span> و در کافی در حدیث ابی زیاد حمار از امام ابی جعفر (ع) که در بحث روایتی سابق نقل شد این تتمه آمده که امام فرمود: ملائکه نزد لوط آمدند زمانی که او در مزرعه‌ای نزدیک قریه مشغول بود، نخست سلام کردند در حالی که عمامه بر سر داشتند و لوط وقتی آنان را دید که قیافه‌هایی زیبا و لباسی سفید و عمامه‌ای سفید بر تن دارند تعارف رفتن به منزل کرد ملائکه گفتند!بله برویم منزل، لوط از جلو و آنان دنبالش به راه افتادند در بین راه لوط از تعارفی که کرده بود پشیمان شد و با خود گفت: این چه پیشنهادی بود که من کردم چگونه این سه جوان را به منزل ببرم با اینکه مردم قریه را می‌شناسم که چه وضعی دارند، به ناچار رو کرد به میهمانان و گفت: متوجه باشید که به سوی شراری از خلق خدا می‌روید. </p> <p>     <code class="page" rel="10,522"/> جبرئیل وقتی این کلام را از لوط شنید به همراهانش گفت: ما در نازل کردن عذاب بر این قوم عجله نمی‌کنیم تا لوط سه بار این شهادتش را اداء کند فعلا یک بارش را اداء کرد، ساعتی به طرف ده راه رفتند باز جناب لوط رو کرد به میهمانان و گفت: شما به سوی شراری از خلق خدا می‌روید، جبرئیل گفت: این دو بار. و سپس لوط هم چنان به راه ادامه داد تا رسیدند به دروازه شهر در آنجا نیز بار دیگر رو کرد به میهمانان و گفت: شما به سوی شراری از خلق خدا می‌روید. جبرئیل گفت این سه بار. و سپس لوط داخل شد آنان نیز با وی داخل شدند تا اینکه به خانه رسیدند. </p> <p>همسر لوط وقتی میهمانان را با آن قیافه‌های زیبا دید به بالای بام رفت و کف زدن آغاز کرد تا به مردم وضع را بفهماند ولی کسی متوجه نشد و صدای کف زدن او را نشنید به ناچار آتش دود کرد مردم وقتی دود را از خانه او دیدند دوان دوان به سوی درب خانه لوط روی آوردند بطوری که یکدیگر را هل می‌دادند تا به در خانه رسیدند، زن از بالای بام پایین آمد و گفت: در خانه ما افرادی آمده‌اند که زیباتر از آنان هیچ قومی را ندیده‌ام مردم به در خانه آمدند تا داخل شوند. </p> <p>لوط وقتی دید مردم دارند می‌آیند برخاسته نزد قوم آمد و گفت: ای مردم!از خدا بترسید و مرا نزد میهمانانم رسوا مکنید مگر یک انسان رشد یافته در بین شما نیست؟ آن گاه گفت: این دختران من در اختیار شمایند و آنها برای شما حلال‌تر و پاکیزه‌ترند، و با این کلامش مردم را به عملی حلال دعوت کرد، لیکن مردم گفتند: ما به دختران تو حقی نداریم و تو خود می‌دانی ما چه می‌خواهیم. لوط از در حسرت به ملائکه گفت: ای کاش نیرویی پیدا می‌کردم و یا پناهگاهی محکم می‌داشتم. جبرئیل به همراهانش گفت: اگر لوط می‌دانست چه نیرویی در داخل خانه‌اش دارد این آرزو را نمی‌کرد. </p> <p>از سوی دیگر لحظه به لحظه تعداد جمعیت فزونتر می‌شد تا آنکه داخل شوند، جبرئیل صیحه‌ای بر آنان زد و به لوط گفت: ای لوط رهایشان کن تا داخل شوند همین که داخل شدند جبرئیل انگشت خود را به طرف آنان پایین آورد که ناگهان همه آنها کور شدند این است که خدای تعالی در باره‌اش فرمود: <span class="aya" rel="54_37" data-words="6-7">فطمسنا أعینهم</span> -پس ما چشم آنان را بی نور، و کور گردانیدیم<span class="footnote" rel="1" title="سوره قمر، آیه ۳۷">*</span> آن گاه جبرئیل لوط را که داشت از مردم جلوگیری می‌کرد صدا زد و به او گفت: ما جوانانی از جنس بشر نیستیم بلکه فرستادگان پروردگار تو هستیم و آنها دستشان به تو نمی‌رسد،   <code class="page" rel="10,523"/> تو دست اهلت را بگیر و در قطعه‌ای از همین شب بیرون ببر، جبرئیل این را نیز گفت که: ما مامور شده‌ایم به اینکه این قوم را هلاک سازیم. لوط گفت: ای جبرئیل حال که چنین است پس عجله کن. جبرئیل گفت: موعدشان صبح است و مگر صبح نزدیک نیست؟ </p><h3> <span class="title" rel="11_77 11_78 11_79 11_80 11_81 11_82 11_83">روایتی که متضمن بیان کیفیت مخصوصی در مورد زیر و رو شدن سرزمین قوم لوط (ع) است و بیان ضعف آن</span> </h3> <p> سپس به لوط دستور داد تا اهل خود را بردارد و ببرد مگر همسرش را، آن گاه جبرئیل با بال خود آن شهر را از طبقه هفتم ریشه کن نموده آن قدر به آسمان بالا برد که اهل آسمان صدای عوعو سگها و آواز خروسها را شنیدند آن گاه شهر را زیر و رو به زمین انداخت و بارانی از سنگ و کلوخ بر آن شهر و بر اطراف آن ببارید.<span class="footnote" rel="1" title="فروع کافی، ج ۵، ص ۵۴۷، چاپ ایران">*</span> مؤلف: اینکه در آخر روایت آمده که جبرئیل شهر را از طبقه هفتم ریشه کن نموده تا آسمان بالا برد، به حدی که اهل آسمان دنیا صدای عوعو سگها و بانگ خروسهای شهر را شنیدند، امری است خارق العاده هر چند که از قدرت خدای تعالی بعید نیست و نباید آن را بعید شمرد و لیکن در ثبوت آن، امثال این روایت که خبری واحد بیش نیست کفایت نمی‌کند. </p> <p>علاوه بر این، سنت الهی بر این جریان یافته که معجزات و کرامات را بر مقتضای حکمت جاری سازد و چه حکمتی در این هست که شهر (از طبقه هفتم زمین ریشه کن شود) و آن قدر بالا برود که ساکنان آسمان صدای سگ و خروس آن را بشنوند، شنیدن صدای سگ و خروس چه تاثیری در عذاب قوم لوط و یا در تشدید عذاب آنها دارد؟ ! و اینکه بعضی از مفسرین در توجیه آن گفته‌اند: ممکن است این عمل خارق العاده و عجیب خود لطفی بوده باشد برای اینکه خبردار شدن نسلهای آینده از طریق معصومین، مؤمنین آنان را به اطاعت خدا و دوری از نافرمانی او نزدیکتر سازد. لیکن این سخن مورد اشکال است برای اینکه پدید آوردن حوادث عظیم و شگفت‌آور و خارق العاده به این منظور که ایمان مؤمنین قوی شود و اهل عبرت از دیدن آن حوادث عبرت گیرند هر چند خالی از لطف نیست لیکن وقتی این کار لطف خواهد بود که خبردار شدن از آن حوادث به طریق حس باشد و مردم خودشان آن امور را ببینند تا مؤمنین ایمانشان زیادتر گشته و اهل معصیت عبرت بگیرند و یا حد اقل اگر به چشم خود ندیده‌اند به طریق علمی دیگری آن را کشف کنند، و اما اینکه یک خبر واحد و یا ضعیف السند که هیچگونه حجتی ندارد و به هیچ وجه قابل اعتناء نیست معنا ندارد که خدای تعالی اموری عجیب و غریب و خارق العاده پدید بیاورد تا نسلهای آینده از طریق چنین خبری آن را بشنوند و عبرت بگیرند و از عذاب او بهراسند، این یکی، و یکی دیگر اینکه معنا ندارد عذاب   <code class="page" rel="10,524"/> یک قوم را تشدید کنند تا مردمی دیگر عبرت بگیرند، اینگونه کارها سنت طاغیان و جباران از بشر است آن هم جباران نادان و نفهم که شکنجه یک بیچاره‌ای را تشدید می‌کنند تا از دیگران زهر چشم بگیرند و خدای عز و جل از چنین اعمالی مبراء است. </p> <h3> <span class="title" rel="11_77 11_78 11_79 11_80 11_81 11_82 11_83">سخن صاحب المنار در رد آنچه در باره کیفیت زیر و رو کردن سرزمین قوم لوط (ع) توسط جبرئیل، نقل شده است</span> </h3> <p> صاحب المنار در تفسیر خود گفته: در خرافات مفسرین که از روایات اسرائیلی نقل شده آمده که جبرئیل شهر لوط را با بال خود از طبقات زیرین زمین ریشه کن ساخته و آن را تا عنان آسمان بالا برد بطوری که اهل آسمان صدای سگها و مرغهای آن شهر را شنیدند آن گاه شهر مزبور را از همان جا پشت و رو نموده به زمین زد، طوری که بالای شهر، زیر زمین رفت و زیر شهر بالا آمد. </p> <p>و این تصور بر اساس اعتقاد متصورش درست در می‌آید که لا بد معتقد بوده به اینکه اجرام آسمانی نیز سکنه دارد و این اجرام در موقعیتی قرار دارند که ممکن است ساکنان زمین چه انسانها و چه حیوانات به آنان نزدیک بشوند و هم چنان زنده بمانند، با اینکه مشاهده و آزمایش‌های فعلی این تصور را باطل می‌سازد و در این ایام که من این اوراق را می‌نویسم ثابت شده که هواپیماهاوقتی مسافت زیادی بالا بروند به جایی می‌رسند که فشار هوا آن قدر کم می‌شود که زنده ماندن انسان در آنجا محال است و به همین جهت برای کسانی که بخواهند تا آن ارتفاع بالا بروند کپسولهایی پر از اکسیژن می‌سازند و در آن، مقداری از اکسیژن می‌ریزند که برای آنان کافی باشد و مادامی که در جو بالا قرار دارند از آن استنشاق کنند. </p> <p>در کتاب مجید الهی نیز به این مساله یعنی نبودن اکسیژن در جو آسمان و اینکه بالا رفتن به آسمان سینه را تنگ و تنفس را مشکل می‌کند اشاره‌ای آمده و فرموده: <span class="aya" rel="6_125" data-words="1-21">فمن یرد الله أن یهدیه یشرح صدره للإسلام و من یرد أن یضله یجعل صدره ضیقا حرجا کأنما یصعد فی السماء</span><span class="footnote" rel="1" title="کسی که خدا بخواهد او را هدایت کند سینه‌اش را برای پذیرفتن اسلام فراخ می‌کند و کسی که خدا بخواهد گمراهش کند سینه‌اش را آن چنان تنگ می‌کند که قبول اسلام مانند رفتن به آسمان برایش دشوار بلکه محال شود سوره انعام، آیه ۱۲۵&quot;">*</span>. </p> <p>پس اگر بگوید: این عملی که از جبرئیل نقل شده چیزی است که عقل آن را محال نمی‌داند، و خلاصه کلام اینکه از ممکنات عقلی است و وقوع آن از باب خارق العاده است پس نباید تصدیق آن را موقوف بر این بدانیم که وضع خلقت آسمانها و سنن کاینات آن را جایز و ممکن بداند چون قوانین جاری در نظام عالم ربطی به معجزه، که اساسش شکستن هر نظام   <code class="page" rel="10,525"/> و قانونی است ندارد، </p><h3> <span class="title" rel="11_77 11_78 11_79 11_80 11_81 11_82 11_83">نقاط ضعف در سخن صاحب المنار</span> </h3> <p> در پاسخ می‌گوییم بله، و لیکن شرط اول قبول روایت در جایی که روایت از امری خبر می‌دهد که بر خلاف سنن و نوامیس و قوانینی است که خدای تعالی با آن نوامیس نظام عالم را بپا داشته و آن را مایه آبادی و یا خرابی قرار داده باید چنین خبری از وحی الهی منشا گرفته و به نقل متواتر از معصوم نقل شده باشد و یا حد اقل سندی صحیح و متصل به عصر معصوم داشته و هیچ ناشناخته‌ای در سند و متن آن نباشد، و حال آنکه ما نه در کتاب خدای تعالی چنین چیزی را می‌بینیم و نه در حدیثی که با سندی متصل به رسول خدا (ص) رسیده باشد و نه حکمت خدا اقتضاء می‌کند که سرزمین لوط آن قدر به آسمان بلند شود که صدای سگهایش به گوش سکان آسمان برسد و این ماجرا تنها از بعضی تابعین یعنی کسانی که عصر رسول خدا  (ص) را درک نکرده بودند نقل شده نه صحابه که آن جناب را درک کرده‌اند و ما هیچ شکی نداریم در اینکه این روایت از روایاتی است که اسرائیلی‌ها ساخته و در دست و دهان مسلمانان ساده لوح انداخته‌اند. از جمله حرفهایی که زده‌اند این است که گفته‌اند عدد مردم آن شهر چهار میلیون نفر بوده در حالی که همه بلاد فلسطین گنجایش این عدد انسان را ندارد، پس این میلیونها انسان چگونه در آن چهار قریه جا گرفته بودند؟<span class="footnote" rel="1" title="تفسیر المنار، ج ۱۲، ص ۱۳۸، ط بیروت">*</span> و اینکه گفته این حدیث از احادیثی است که تابعین آن را نقل کرده‌اند نه صحابه، درست نیست برای اینکه او توجه نداشته که حدیث مورد بحث از <em>ابن عباس</em> و <em>حذیفة بن الیمان</em> روایت شده و در روایت ابن عباس (بطوری که الدر المنثور آن را از اسحاق بن بشر، و ابن عساکر آن را از طریق جویبر، و مقاتل آن را از ضحاک نقل کرده‌اند) آمده: همین که چهره صبح نمایان شد جبرئیل دست به کار قریه‌های لوط شد و آنچه از مردان و زنان و میوه‌ها و مرغان در آنها بود همه را گرد آورده در هم پیچید و سپس زمین را از طبقات زیرین در آورده زیر بال خود گرفت و به طرف آسمان دنیا بالا برد (تا جایی که) ساکنان آسمان دنیا صدای سگها و مرغان و زنان و مردان را از زیر بال جبرئیل شنیدند آن گاه آن سرزمین را پشت و رو به پایین انداخت و دنبالش رگباری از سنگ‌ریزه بر آن سرزمین ببارید، و سنگها برای آن بود که اگر چوپانها و تجار در آن سرزمین باقی مانده‌اند آنها نیز به هلاکت برسند...  و در روایت حذیفه بن الیمان (بطوری که الدر المنثور آن را از عبد الرزاق و ابن جریرو   <code class="page" rel="10,526"/> ابن منذر و ابن ابی حاتم از حذیفه نقل کرده‌اند) آمده: جبرئیل اجازه خواست تا آنان را هلاک کند اجازه‌اش دادند پس آن زمین را که این قوم بر روی آن زندگی می‌کردند بغل گرفت و به بالا برد بطوری که اهل آسمان دنیا صدای سگها را شنیدند آن گاه آتشی در زیر آنان روشن کرد و سپس زمین را با اهلش زیر و رو کرد و همسر لوط که با آن قوم بود از صدای سقوط، متوجه پشت سر خود شد فهمید که وضع از چه قرار است ولی تا خواست به خود بیاید عذاب که یکی از همان سنگها بود او را گرفت...<span class="footnote" rel="1" title="الدر المنثور، ج ۳، ص ۳۴۴، ط ایران">*</span> و اما از تابعین، جمعی آن را نقل کرده‌اند از آن جمله از سعید بن جبیر، مجاهد، ابی صالح و محمد بن کعب قرظی است و از سدی نیز نقلی رسیده که خیلی غلیظتر از این است در نقل او آمده که گفت: چون قوم لوط به صبح نزدیک شدند جبرئیل نازل شد و زمین را از طبقه هفتم ریشه کن نموده آن را به دوش گرفت و تا آسمان دنیا بالا برد و سپس آن را به زمین زد...<span class="footnote" rel="2" title="سوره اعراف، آیه ۸۰">*</span> </p><h3> <span class="title" rel="11_80 11_81 11_77 11_78 11_79 11_82 11_83">حجیت اخبار مربوط به مسائلی که موضوع حکم و تکلیف نیستند، تعبد پذیر و قابل جعل شرعی نیست</span> </h3> <p> پس اینکه گفت: روایت از صحابه نقل نشده حرف درستی نیست، و اما اینکه گفته:  در قبول روایت شرط شده که حتما بطور متواتر از معصوم رسیده باشد و سندش صحیح و متصل به شخص معصوم باشد و در سندش شذوذ و فرد ناشناخته نباشد و اهل رجال سندش را بی اعتبار ندانسته باشند این مطلب مساله‌ای است اصولی که امروز پنبه‌اش را زده و به این نتیجه رسیده‌اند که خبر اگر متواتر باشد و یا همراه با قرائنی باشد که خبر را قطعی الصدور سازد چنین خبری بدون شک حجت است و اما غیر اینگونه خبر حجیت ندارد مگر اخبار آحادی که در خصوص احکام شرعی و فرعی وارد شده باشد که اگر خبر موثق باشد یعنی صدور آن به ظن نوعی مظنون باشد آن نیز حجت است، زیرا حجیت شرعی خود یکی از اعتبارات عقلایی است که اثر شرعی به دنبال دارد، پس اگر خبر در مورد حکمی شرعی وارد شده جعل شرعی می‌پذیرد، یعنی شارع می‌تواند آن خبر را حجت کند هر چند که متواتر نباشد، و اما مسائل غیر شرعی یعنی قضایای تاریخی و امور اعتقادی معنا ندارد که شارع خبری را در مورد آنها حجت کند چون حجت بودن خبری که مثلا می‌گوید در فلان تاریخ فلان حادثه رخ داده اثر شرعی ندارد و معنا ندارد که بگوید غیر علم، علم است و حکم کند به اینکه هر چند شما به فلان واقعه تاریخی علم ندارید ولی به خاطر فلان خبر واحد تعبدا آن واقعه را قبول کنید همانطور که اگر خود ناظر آن واقعه بودید قبول می‌کردید (به خلاف احکام شرعی که اگر شارع حکم کند به     <code class="page" rel="10,527"/> اینکه طبق خبر واحدی که مثلا در مورد حکمی شرعی به تو رسیده عمل کن که در این صورت هر چند علم به واقعیت آن حکم و به حکم واقعی آن موضوع نداریم لیکن علم داریم به اینکه اگر طبق این خبر عمل کنیم عقاب نخواهیم داشت) و اما مسایل تاریخی صرف که ما نسبت به آنها تکلیفی نداریم در باره آنها حجت نمی‌خواهیم گو اینکه موضوعات و حوادث خارجی، احیانا اثری شرعی دارند (مثلا اگر با دلیل تاریخی محکم ثابت شود که فلان صحابه در فلان واقعه، از اسلام خارج شد، بیزاری جستن و یا لعنت کردن او از نظر شرع عملی حلال می‌شود) و لیکن اینگونه آثار از آنجا که جزئی است، متعلق جعل شرعی نمی‌شود چون جعل شرعی تنها متعرض کلیات مسایل است، خواننده محترم می‌تواند بحث مفصل این مساله را در علم اصول ببیند. </p> <p>و در الدر المنثور است که ابن مردویه از ابی بن کعب روایت کرده که گفت: رسول خدا (ص) فرمود: خدای تعالی لوط را رحمت کند که به رکنی شدید پناهنده می‌شد و نمی‌دانست که رکن شدید در خانه اوست.<span class="footnote" rel="1" title="الدر المنثور، ج ۳، ص ۳۴۴، ط ایران">*</span> مؤلف: مقامی که لوط در آن مقام با قوم خود بگو مگو داشت به تقوای الهی و اجتناب از فسق و فجور دعوتشان می‌کرد و همچنین ظاهر سیاق آیاتی که این بگو مگو را حکایت می‌کنند این است که لوط (ع) در اینکه گفت: <span class="aya" rel="11_80" data-words="2-6">لو أن لی بکم قوة</span> آرزوی داشتن انصاری رشد یافته از میان قومش و یا غیر قومش می‌داشت، و در جمله‌ <span class="aya" rel="11_80" data-words="7-11">أو آوی إلی رکن شدید</span> آرزو کرده که ای کاش انصاری از غیر این قوم می‌داشتم، بستگان و عشیره و دوستان و غمخوارانی خدا دوست می‌داشتم‌تا مرا در دفاع از این میهمانان یاری می‌کردند ولی او نمی‌دانست که رکن شدید در همان لحظه داخل خانه او است و آن عبارت بود از جبرئیل و همراهانش یعنی میکائیل و اسرافیل، و به همین جهت به محضی که آرزوی داشتن رکنی شدید کرد بدون فاصله پاسخش دادند که: <span class="aya" rel="11_81" data-words="2-9">یا لوط إنا رسل ربک لن یصلوا إلیک</span> یعنی ای لوط ما آن طور که تو و این مردم پنداشته‌اید جوانانی امرد از جنس بشر نیستیم بلکه فرستادگان پروردگار تو هستیم و این مردم به تو نخواهند رسید. </p> <p>لوط (ع) در هیچ حالی از آن احوال از پروردگارش غافل نبود و این معنا را از نظر دور نمی‌داشت که هر چه نصرت هست از ناحیه خداست و او را فراموش نکرده بود تا ناصری غیر او آرزو کند و حاشا بر مقام این پیغمبر بزرگوار از مثل چنین جهلی مذموم چگونه   <code class="page" rel="10,528"/> ممکن است با اینکه خدای تعالی در باره آن جناب فرموده: <span class="aya" rel="21_74" data-words="3-6">آتیناه حکما و علما</span>... <span class="aya" rel="21_75" data-words="1-7">و أدخلناه فی رحمتنا إنه من الصالحین</span><span class="footnote" rel="1" title="(ما به لوط حکم و علم دادیم) و او را داخل در رحمت خود کردیم که او از صالحان بود">*</span> پس اینکه رسول خدا (ص) فرمود: اگر می‌دانست که جبرئیل در خانه او است هرگز آرزوی رکن شدیدی نمی‌کرد معنایش این است که جبرئیل و سایر ملائکه با او بودند و او اطلاعی نداشت، نه اینکه معنایش چنین باشد که خدای تعالی با او بود و او جاهل به مقام پروردگارش بود. </p> <p>پس اینکه در بعضی از روایات که عبارت رسول خدا (ص) را نقل می‌کند اشاره شده به اینکه مراد لوط از رکن شدید، خدای سبحان بوده نه ملائکه نظریه‌ای بوده که بعضی از راویان حدیث داده نه اینکه رسول خدا (ص) چنان فرموده باشد، نظیر روایتی که از ابو هریره نقل شده که گفت: رسول خدا (ص) فرمود: خدا رحمت کند لوط را که همواره به رکنی شدید پناهنده می‌شد یعنی خدای تعالی...<span class="footnote" rel="2" title="سوره هود، آیه ۸۰">*</span>. </p> <p>و باز نظیر روایتی که از طریقی دیگر از او نقل شده که گفت: رسول خدا (ص) فرمود: خدا لوط را بیامرزد که همواره به رکنی شدید پناه می‌برد<span class="footnote" rel="3" title="فروع کافی، ج ۵، ص ۵۴۸، چاپ ایران">*</span>. و بعید نیست که ابو هریره در این سند حدیث را نقل به معنا کرده باشد و کلام رسول خدا (ص) را بجای <em>خدا بیامرزد</em> ، <em>خدا رحمت کند</em> بوده و راوی آن را تغییر داده باشد تا بفهماند لوط در رعایت ادبی از آداب عبودیت کوتاهی کرده و یا با جهلی که به مقام پروردگارش داشته و او را از یاد برده مرتکب گناهی از گناهان شده چون یک پیامبر نباید پروردگار خود را فراموش کند. </p> <h3>گفتاری در چند فصل پیرامون داستان لوط و قوم او</h3> <h3>1-داستان لوط و قومش در قرآن: </h3> <p>لوط (ع) از کلدانیان بود که در سرزمین بابل زندگی می‌کردند و آن جناب از اولین کسانی بود که در ایمان آوردن به ابراهیم  (ع) گوی سبقت را ربوده بود، او به ابراهیم ایمان آورد و گفت: <span class="aya" rel="29_26" data-words="6-9">إنی مهاجر إلی ربی</span>.<span class="footnote" rel="4" title="سوره هود، آیه ۸۱، سوره حجر، آیه ۶۶">*</span> در نتیجه خدای تعالی او را با ابراهیم نجات داده به سرزمین فلسطین، <em>ارض مقدس</em>  </p> <p> سوره انبیاء، آیه 74 و 75"     <code class="page" rel="10,529"/> روانه کرد: <span class="aya" rel="21_71" data-words="1-10">و نجیناه و لوطا إلی الأرض التی بارکنا فیها للعالمین</span><span class="footnote" rel="1" title="سوره انبیاء، آیه ۷۱">*</span> پس لوط در بعضی از بلاد آن سرزمین منزل کرد،  (که بنا به بعضی از روایات و بنا به گفته تاریخ و تورات آن شهر سدوم بوده). </p> <p>مردم این شهر و آبادیها و شهرهای اطراف آن که خدای تعالی آنها را در سوره توبه آیه 70 مؤتفکات خوانده، بت می‌پرستیدند و به عمل فاحشه لواط مرتکب می‌شدند و این قوم اولین قوم از اقوام و نژادهای بشر بودند که این عمل در بینشان شایع گشت،<span class="footnote" rel="2" title="و به یاد آر لوط را که ما به او حکم و علم داده و از قریه‌ای که اعمال خبیث و زشت عادتشان شده بود، نجات دادیم چون آنها مردم بد و فاسق بودند و ما لوط را داخل در رحمت خود نمودیم چون از صالحان بود سوره انبیاء، آیه ۷۴ و ۷۵&quot;">*</span> و شیوع آن به حدی رسیده بود که در مجالس عمومی‌شان آن را مرتکب می‌شدند<span class="footnote" rel="3" title="الدر المنثور، ج ۳، ص ۳۴۴">*</span>، تا آنکه رفته رفته عمل فاحشه سنت قومی آنان شد و عام البلوی گردید و همه بدان مبتلا گشته، زنان بکلی متروک شدند و راه تناسل را بستند<span class="footnote" rel="4" title="مجمع البیان، ج ۵، ص ۱۸۵، چاپ ایران">*</span>. </p> <p> لذا خدای تعالی لوط را به سوی ایشان گسیل داشت .<span class="footnote" rel="5" title="مجمع البیان، ج ۵، ص ۱۸۵، چاپ ایران">*</span> و آن جناب ایشان را به ترس از خدا و ترک فحشاء و برگشتن به طریق فطرت دعوت کرد و انذار و تهدیدشان نمود ولی جز بیشتر شدن سرکشی و طغیان آنان ثمره‌ای حاصل نگشت و جز این پاسخش ندادند که اینقدر ما را تهدید مکن اگر راست می‌گویی عذاب خدا را بیاور، و به این هم اکتفاء ننموده تهدیدش کردند که: <span class="aya" rel="26_167" data-words="2-9">لئن لم تنته یا لوط لتکونن من المخرجین</span><span class="footnote" rel="6" title="سوره شعراء، آیه ۱۶۷">*</span> -اگر ای لوط دست از دعوتت بر نداری تو را از شهرمان خارج خواهیم کرد و کار را از صرف تهدید گذرانده، به یکدیگر گفتند: خاندان لوط را از قریه خود خارج کنید که آنها مردمی هستند که می‌خواهند از عمل لواط پاک باشند.<span class="footnote" rel="7" title="سوره نمل، آیه ۵۶">*</span> </p><h3>2-عاقبت امر این قوم: </h3> <p>جریان به همین منوال ادامه یافت، یعنی از جناب لوط  (ع) اصرار در دعوت به راه خدا و التزام به سنت فطرت و ترک فحشا، و از آنها اصرار بر انجام خبائث تا جایی که طغیانگری ملکه آنان شد و کلمه عذاب الهی در حقشان ثابت و محقق گردید، پس خدای عز و جل رسولانی از فرشتگانی بزرگ و محترم برای هلاک کردن آنان مامور کرد، فرشتگان اول بر ابراهیم (ع) وارد شدند و آن جناب را از ماموریتی که داشتند             <code class="page" rel="10,530"/> (یعنی هلاک کردن قوم لوط) خبر دادند، جناب ابراهیم (ع) با فرستادگان الهی بگومگویی کرد تا شاید بتواند عذاب را از آن قوم بردارد، و ملائکه را متذکر کرد که لوط در میان آن قوم است، فرشتگان جواب دادند که ما بهتر می‌دانیم در آنجا چه کسی هست و به موقعیت لوط و اهلش از هر کس دیگر مطلع‌تریم و اضافه کردند که مساله عذاب قوم لوط حتمی شده و به هیچ وجه برگشتنی نیست.<span class="footnote" rel="1" title="سوره عنکبوت، آیه ۳۲، سوره هود، آیه ۷۶">*</span> فرشتگان از نزد ابراهیم به سوی لوط روانه شدند و به صورت پسرانی امرد مجسم شده، به عنوان میهمان بر او وارد شدند، لوط از ورود آنان سخت به فکر فرو رفت چون قوم خود را می‌شناخت و می‌دانست که به زودی متعرض آنان می‌شوند و به هیچ وجه دست از آنان بر نمی‌دارند، چیزی نگذشت که مردم خبردار شدند، به شتاب رو به خانه لوط نهاده و به یکدیگر مژده می‌دادند، لوط از خانه بیرون آمد و در موعظه و تحریک فتوت و رشد آنان سعی بلیغ نمود تا به جایی که دختران خود را بر آنان عرضه کرد و گفت: ای مردم!این دختران من در اختیار شمایند و اینها برای شما پاکیزه‌ترند پس، از خدا بترسید و مرا نزد میهمانانم رسوا مسازید، آن گاه از در استغاثه و التماس در آمد و گفت: آیا در میان شما یک نفر مرد رشید نیست؟ مردم درخواست او را رد کرده و گفتند: ما هیچ علاقه‌ای به دختران تو نداریم و به هیچ وجه از میهمانان تو دست بردار نیستیم. لوط (ع) مایوس شد و گفت: ای کاش نیرویی در رفع شما می‌داشتم و یا رکنی شدید می‌بود و به آنجا پناه می‌بردم.<span class="footnote" rel="2" title="فروع کافی، ج ۵، ص ۵۴۸، چاپ ایران">*</span> در این هنگام ملائکه گفتند: ای لوط ما فرستادگان پروردگار توایم، آرام باش که این قوم به تو نخواهند رسید، آن گاه همه آن مردم را کور کردند و مردم افتان و خیزان متفرق شدند.<span class="footnote" rel="3" title="سوره عنکبوت، آیه ۲۹">*</span> فرشتگان سپس به لوط (ع) دستور دادند که شبانه اهل خود را برداشته و در همان شب پشت به مردم نموده، از قریه بیرون روند و احدی از آنان به پشت سر خود نگاه نکند ولی همسر خود را بیرون نبرد که به او آن خواهد رسید که به مردم شهر می‌رسد، و نیز به وی خبر دادند که بزودی مردم شهر در صبح همین شب هلاک می‌شوند.<span class="footnote" rel="4" title="سوره عنکبوت، آیه ۲۹">*</span> صبح، هنگام طلوع فجر، صیحه آن قوم را فرا گرفت و خدای عز و جل سنگی از گل         <code class="page" rel="10,531"/> نشاندار که نزد پروردگارت برای اسرافگران در گناه آماده شده بر آنان ببارید و شهرهایشان را زیر و رو کرد و هر کس از مؤمنین را که در آن شهرها بود بیرون نمود، البته غیر از یک خانواده هیچ مؤمنی در آن شهرها یافت نشد و آن خانواده لوط بود و آن شهرها را آیت و مایه عبرت نسل‌های آینده کرد تا کسانی که از عذاب الیم الهی بیم دارند با دیدن آثار و خرابه‌های آن شهرها عبرت بگیرند<span class="footnote" rel="1" title="با استفاده از سوره ذاریات، آیه ۳۷ و سوره‌هایی دیگر">*</span> و در اینکه ایمان و اسلام منحصر در خانواده لوط بوده و عذاب همه شهرهای آنان را گرفته، دو نکته هست: اول اینکه این جریان دلالت می‌کند بر اینکه هیچ یک از آن مردم ایمان نداشتند، و دوم اینکه فحشا تنها در بین مردان شایع نبوده بلکه در بین زنان نیز شیوع داشته، چون اگر غیر از این بود نباید زنها هلاک می‌شدند و علی القاعده باید عده زیادی از زنها به آن جناب ایمان می‌آوردند و از او طرفداری می‌کردند چون لوط (ع) مردم را دعوت می‌کرد به اینکه در امر شهوترانی به طریقه فطری باز گردند و سنت خلقت را که همانا وصلت مردان و زنان است سنت خود قرار دهند و این به نفع زنان بود و اگر زنان نیز مبتلا به فحشا نبودند باید دور آن جناب جمع می‌شدند و به وی ایمان می‌آوردند ولی هیچ یک از این عکس العمل‌ها در قرآن کریم در باره زنان قوم لوط ذکر نشده. </p> <p>و این خود مؤید و مصدق روایاتی است که در سابق گذشت که می‌گفت: فحشا در بین مردان و زنان شایع شده بود، مردان به مردان اکتفاء کرده و با آنان لواط می‌کردند و زنان با زنان مساحقه می‌نمودند. </p> <h3>3-شخصیت معنوی لوط (ع): </h3> <p>لوط (ع) رسولی بود از ناحیه خدای تعالی بسوی اهالی سرزمین <em>مؤتفکات</em> که عبارت بودند از شهر <em>سدوم</em> و شهرهای اطراف آن (و بطوری که گفته شده چهار شهر بوده:1-سدوم 2-عموره 3-صوغر 4-صبوییم) و خدای تعالی آن جناب را در همه مدائح و اوصافی که انبیای گرام خود را بوسیله آنها توصیف کرده شرکت داده است. </p> <p>و از جمله توصیف‌ها که برای خصوص آن جناب ذکر کرده این است که فرموده: <span class="aya" rel="21_74-75" data-words="1-26">و لوطا آتیناه حکما و علما و نجیناه من القریة التی کانت تعمل الخبائث إنهم کانوا قوم سوء فاسقین، و أدخلناه فی رحمتنا إنه من الصالحین</span><span class="footnote" rel="2" title="الدر المنثور، ج ۳، ص ۳۴۴">*</span>. </p> <h3>4-داستان لوط و قومش در تورات: </h3> <p>تورات در اصحاح یازدهم و دوازدهم از سفر تکوین می‌گوید: لوط برادر زاده‌ <em>ابرام</em>  (ابراهیم) و نام پدرش (که برادر ابرام باشد) <em>هاران بن تارخ</em>  بود و هاران با برادرش ابرام در خانه تارخ در <em>اور کلدانیان</em> زندگی می‌کردند و سپس تارخ از  <em>اور</em> بسوی سرزمین کنعانیان مهاجرت کرد و در شهر حاران اقامت گزید در حالی که ابرام و لوط با او بودند آن گاه ابرام به امر رب، از حاران خارج شد و لوط نیز با او بود و این دو مال بسیار زیاد و غلامانی در حاران به دست آورده بودند، پس به سرزمین کنعان آمدند، و ابرام پشت سر هم به طرف جنوب کوچ می‌کرد تا آنکه به مصر آمد و در مصر نیز به سمت جنوب به طرف بلندی‌های <em>بیت ایل</em> آمده و در آنجا اقامت گزید. </p> <p>لوط هم که همه جا با ابرام حرکت می‌کرد برای خود گاو و گوسفند و خیمه‌هایی داشت، و یک سرزمین جوابگوی احشام این دو نفر نبود بناچار بین چوپانهای او و چوپانهای ابرام دشمنی و نزاع درگرفت و از ترس اینکه کار به نزاع بکشد از یکدیگر جدا شدند، لوط سرزمین <em>دائره</em>  اردن را اختیار کرد و در شهرهای دائره اقامت گزید و خیمه‌های خود را به <em>سدوم</em> انتقال داد و اهل سدوم مردمی اشرار و از نظر رب بسیار خطاکار بودند و ابرام خیام خود را به بلوطات ممرا که در حبرون بود نقل داد. </p> <p>در این زمان جنگی بین پادشاهان سدوم و عموره و ادمه و صبوییم و صوغر از یک طرف و چهار همسایه آنان از طرف دیگر درگرفت و پادشاه سدوم و دیگر پادشاهانی که با او بودند شکست خوردند و دشمن همه املاک سدوم و عموره و همه مواد غذایی آنان را بگرفت و لوط در بین سایر اسرا، اسیر شد و همه اموالش به غارت رفت، وقتی این خبر به ابرام رسید با غلامان خود که بیش از سیصد نفر بودند حرکت کرد و با آن قوم جنگید و آنان را شکست داده، لوط را از اسارت و همه اموالش را از غارت شدن نجات داد و او را به همان محلی که سکونت گزیده بود برگردانید. </p> <p>تورات در اصحاح هجدهم از سفر تکوین می‌گوید: رب برای او (یعنی ابرام) در بلوطات ممرا ظهور کرد در حالی که روز گرم شده بود، و او جلوی در خیمه نشسته بود ناگهان چشم خود را بلند کرد و نگریست که سه نفر مرد نزدش ایستاده‌اند همین که آنان را دید از در خیمه برخاست تا استقبالشان کند و به زمین سجده کرد و گفت: ای آقا!اگر نعمتی در چشم خود می‌یابی پس، از بنده‌ات رو بر متاب و از اینجا مرو تا بنده‌ات کمی آب بیاورد پاهایتان را بشویید و زیر این درخت تکیه دهید و نیز بنده‌ات پاره نانی بیاورد دلهایتان را نیرو ببخشید سپس بروید چون شما بر عبد خود گذر کرده‌اید ما اینطور رفتار می‌کنیم همانطور که خودت تکلم کردی. <code class="page" rel="10,533"/> بناچار ابرام به شتاب به طرف خیمه نزد ساره رفت و گفت: بشتاب سه کیل آرد سفید تهیه کن و نانی مغز پخت بپز، آن گاه خودش به طرف گله گاو رفته، گوساله پاکیزه و چاقی انتخاب نموده به غلام خود داد تا به سرعت غذایی درست کند، سپس مقداری کره و شیر با آن گوساله‌ای که کباب کرده بود برداشته نزد میهمانان نهاد و خود در زیر آن درخت ایستاد تا میهمانان غذا بخورند. </p> <p>میهمانان پرسیدند: ساره همسرت کجا است؟ ابرام گفت: اینک او در خیمه است. </p> <p>یکی از میهمانان گفت: من در زمان زندگیت بار دیگر نزد تو می‌آیم، و برای همسرت ساره پسری خواهد آمد. ساره در خیمه سخن او را که در پشت خیمه قرار داشت شنید و ابراهیم و ساره هر دو پیری سالخورده بودند و دیگر این احتمال که زنی مثل ساره عادتا بچه بیاورد قطع شده بود ساره بناچار در دل خود خندید و در زبان گفت: آیا سر پیری بار دیگر متنعمی و بچه‌دار شدنی به خود می‌بینم با اینکه آقایم نیز پیر شده؟ رب به ابراهیم گفت: ساره چرا خندید و چرا چنین گفت که آیا به راستی من می‌زایم با اینکه پیری فرتوت شده‌ام؟ مگر بر رب انجام چیزی محال می‌شود؟ من در میعاد در طول زندگی به سویت باز می‌گردم و ساره فرزندی خواهد داشت. ساره در حالی که می‌گفت: این بار نمی‌خندم منکر آن شد، چون ترسیده بود ابراهیم گفت: نه بلکه خندید. </p> <p>آن گاه مردان نامبرده از آنجا برخاسته به طرف سدوم رهسپار شدند ابراهیم (نیز) با آنها می‌رفت تا بدرقه‌شان کند رب با خود گفت: آیا سزاوار است کاری را که می‌خواهم انجام دهم از ابراهیم پنهان بدارم؟ با اینکه ابراهیم امتی کبیر و قوی است و امتی است که همه امت‌های روی زمین از برکاتش برخوردار می‌شوند؟ نه، من حتما او را آگاه می‌سازم تا فرزندان و بیت خود را که بعد از او می‌آیند توصیه کند تا طریق رب را حفظ کنند و کارهای نیک کنند و عدالت را رعایت نمایند تا رب به آن وعده‌ای که به ابراهیم داده عمل کند. </p> <p>پس رب (به ابراهیم) گفت: سر و صدای سدومیان و عمودیان زیاد شده یعنی چیزهای بدی از آنجا به من می‌رسد و خطایا و گناهانشان بسیار عظیم گشته، لذا من خود به زمین نازل می‌شوم تا ببینم آیا همه این گناهانی که خبرگزاران خبر داده‌اند مرتکب شده‌اند یا نه و اگر نشده‌اند حد اقل از وضع آنجا با خبر می‌شوم. آن گاه مردان (میهمانان ابراهیم) با او خدا حافظی کرده و به طرف سدوم رفتند و اما ابراهیم که تا آن لحظه در برابر رب ایستاده بود به طرف رب جلو آمد و پرسید آیا نیکوکار و گناهکار را با هم هلاک می‌کنی؟ شاید پنجاه نفر نیکوکار در شهر سدوم باشد آیا آن شهر را یک جا نابود می‌کنی و به خاطر آن پنجاه نیکوکار که در آنجا هستند عفو<code class="page" rel="10,534"/> نمی‌کنی؟ حاشا بر تو که چنین رفتاری داشته باشی و نیکوکار را با گنهکار بمیرانی و در نتیجه خوب و بد در درگاهت فرق نداشته باشند، حاشا بر تو که جزا دهنده کل زمینی عدالت را رعایت نکنی؟ رب گفت من اگر در سدوم پنجاه نیکوکار پیدا کنم از عذاب آن شهر و همه ساکنان آن به خاطر پنجاه نفر صرفنظر می‌کنم. </p> <p>ابراهیم جواب داد و گفت: من که با مولا سخن آغاز کردم خاکی و خاکستری هستم ممکن است‌نیکوکاران پنج نفر کمتر از پنجاه نفر باشند و فرض کن چهل و پنج نفر باشد آیا همه شهر را و آن چهل و پنج نفر را هلاک می‌کنی؟ رب گفت: من اگر در آنجا چهل و پنج نفر نیکوکار بیابم شهر را هلاک نمی‌کنم، ابراهیم دوباره با رب به گفتگو پرداخت و گفت: احتمال می‌رود در آنجا چهل نفر نیکوکار باشد رب گفت: بخاطر چهل نفر هم عذاب نمی‌کنم، ابراهیم با خود گفت حال که رب عصبانی نمی‌شود سخن را ادامه دهم چون ممکن است سی نفر نیکوکار در سدوم پیدا شود، رب گفت: اگر در آنجا سی نفر یافت شود آن کار را نمی‌کنم. </p> <p>ابراهیم گفت: من که سخن با مولایم آغاز کردم برای این بود که نکند در آنجا بیست نفر نیکوکار باشد رب گفت: به خاطر بیست نفر هم اهل شهر را هلاک نمی‌کنم. </p> <p>ابراهیم گفت:  (من خواهش می‌کنم) رب عصبانی نشود فقط یک بار دیگر سخن می‌گویم و آن سخنم این است که ممکن است ده نفر نیکوکار در آن محل یافت شود رب گفت: به خاطر ده نفر نیز اهل شهر را هلاک نمی‌کنم، رب بعد از آنکه از گفتگوی با ابراهیم فارغ شد دنبال کار خود رفت ابراهیم هم به محل خود برگشت. </p> <p>در اصحاح نوزدهم از سفر تکوین آمده که ملائکه هنگام عصر به سدوم رسیدند لوط در آن لحظه دم دروازه شهر سدوم نشسته بود چون ایشان را بدید برخاست تا از آنان استقبال کند و با صورت به زمین افتاد و سجده کرد و به آنان گفت: آقای من به طرف خانه بنده خودتان متمایل شوید و در آنجا بیتوته کنید و پاهایتان را بشویید آن گاه صبح زود راه خود پیش بگیرید و بروید. آن دو ملک گفتند: نه، بلکه ما در میدان شهر بیتوته می‌کنیم. لوط بسیار اصرار ورزید و آن دو سرانجام قبول نموده با او به راه افتادند و به خانه او در آمدند لوط ضیافتی به پا کرد و نان و مرغی پخت، و آنان خوردند. </p> <p>قبل از اینکه به خواب بروند رجالی از اهل شهر یعنی از سدوم خانه را محاصره کردند، رجالی از پیر و جوان و بلکه کل اهل شهر حتی از دورترین نقطه حمله‌ور شدند و لوط را صدا زدند که آن دو مردی که امشب بر تو وارد شده‌اند کجایند؟ آنان را بیرون بفرست تا<code class="page" rel="10,535"/> بشناسیمشان، لوط خودش به طرف درب خانه آمد و آن را از پشت ببست و گفت: ای برادران من شرارت مکنید اینک این دو دختران من در اختیار شمایند و با اینکه تا کنون مردی را نشناخته‌اند من آن دو را بیرون می‌آورم، شما با آن دو هر عملی که مایه خوشایند چشم شما است انجام دهید و اما این دو مرد را کار نداشته باشید زیرا زیر سایه سقف من داخل شده‌اند. </p> <p>مردم گفتند: تا فلان جا دور شو، آن گاه گفتند: لوط یک مرد غریبه‌ای است که به میان ما آمده و اختیاردار ما شده، ای لوط!ما الان شری به تو می‌رسانیم بدتر از شری که می‌خواهیم به آن دو برسانیم، پس اصرار بر لوط را از حد گذراندند و جلو آمدند تا درب خانه را بشکنند و آن دو مرد میهمان دست خود را دراز کرده و لوط را به طرف خود در داخل خانه بردند و درب را به روی مردم بستند و اما مردان پشت در را، صغیر و کبیرشان را کور کردند و دیگر نتوانستند درب خانه را پیدا کنند. </p> <p>آن دو تن میهمان به لوط گفتند: غیر از خودت در این شهر چه داری، دامادها و پسران و دختران و هر کس دیگر که داری همه را از این مکان بیرون ببر که ما هلاک کننده این شهریم زیرا خبرگزاریها خبرهای عظیمی از این شهر نزد رب برده‌اند و رب ما را فرستاده تا آنان را هلاک سازیم. لوط از خانه بیرون رفت و با دامادها که دختران او را گرفته بودند صحبت کرده گفت: برخیزید و از این شهر بیرون شوید که رب می‌خواهد شهر را هلاک کند، دامادها به نظرشان رسید که لوط دارد مزاح می‌کند، ولی همین که فجر طالع شد دو فرشته با عجله به لوط گفتند: زود باش دست زن و دو دخترت که فعلا در اینجا هستند بگیر تا به جرم مردم این شهر هلاک نشوند ولی وقتی سستی لوط را دیدند دست او و دست زنش و دست دو دخترش را گرفته به خاطر شفقتی که رب بر او داشت در بیرون شهر نهادند. </p> <p>و وقتی داشتند لوط را به بیرون شهر می‌بردند به او گفتند: جانت را بردار و فرار کن و زنهار، که به پشت سر خود نگاه مکن و در هیچ نقطه از پیرامون شهر توقف مکن، به طرف کوه فرار کن تا هلاک نشوی. لوط به آن دو گفت: نه، ای سید من، اینک بنده‌ات شفقت را در چشمانت می‌بیند لطفی که به من کردی عظیم بود و من توانایی آن را ندارم که به کوه فرار کنم می‌ترسم هنوز به کوه نرسیده شر مرا بگیرد و بمیرم، اینک در این نزدیکی شهری است به آن شهر می‌گریزم شهر کوچکی است (و فاصله‌اش کم است) آیا اگر به آنجا بگریزم جانم زنده می‌ماند رب بدو گفت: من در پیشنهاد نیز روی تو را به زمین نمی‌اندازم و شهری که پیشنهاد کردی زیر و رویش نکنم، زیر و رویش نمی‌کنم پس به سرعت بدانجا فرار کن که من استطاعت آن را ندارم که قبل از رسیدنت به آنجا کاری بکنم به این مناسبت نام آن شهر را صوغر نهادند یعنی شهر<code class="page" rel="10,536"/> کوچک. </p> <p>وقتی خورشید بر زمین می‌تابید لوط وارد شهر صوغر شد، رب بر شهر سدوم و عموره کبریت و آتش بارید، کبریت و آتشی که از ناحیه رب از آسمان می‌آمد و آن شهرها و همه اطراف آن و همه ساکنان آن شهرها و همه گیاهان آن سرزمین را زیر و رو کرد، زنش که نافرمانی کرد و از پشت به شهر نظر انداخت ستونی از نمک شد. </p> <p>روز دیگر ابراهیم به طرف این سرزمین آمده در برابر رب ایستاد و بسوی سدوم و عموره و به سرزمین‌های اطراف آن دو شهر نظر انداخت، دید که دود از زمین بالا می‌رود مانند دودی که از گلخن حمام برمی‌خیزد، و چنین پیش می‌آمد که وقتی خدا شهرهای آن دایره (و آن افق) را ویران کرد به ابراهیم اطلاع داد که لوط را از وسط انقلاب و در لحظه‌ای که شهرهای محل اقامت لوط را ویران می‌کرد بیرون فرستاد (و خلاصه اینکه به ابراهیم اطلاع داد دلواپس لوط نباشد خدای تعالی او را نجات داده است). </p> <p>و اما لوط از صوغر نیز بالاتر رفت و در کوه منزل کرد و دو دخترش با او بودند، چون از اقامت در صوغر نیز بیمناک بود لذا او و دو دخترش در غاری منزل کردند، دختر بکر بزرگ به  (دختر) کوچکتر گفت: پدر ما پیر شده و در این سرزمین هیچ کس نیست که مانند عادت سایر نقاط به سر وقت ما بیاید و از ما خواستگاری کند بیا تا به پدرمان شرابی بنوشانیم و با او همخواب شویم و از پدر خود نسلی را زنده کنیم، پس پدر را شراب خوراندند و در آن شب دختر بزرگتر  (بکر) به رختخواب پدر رفت‌و پدر هیچ نفهمید که دخترش با او خوابیده (جماع کرده و) برخاست، فردای آن شب چنین پیش آمد که بکر به صغیره گفت: من دیشب با پدرم خوابیدم امشب نیز به او شرابی می‌دهیم تو با او بخواب تا هر دو از او نسلی را زنده کنیم پس آن شب نیز شرابش دادند و دختر کوچک برخاسته با پدر جمع شد و پدر، نه از همخوابگی او خبردار شد و نه از برخاستن و رفتنش، نتیجه این کار آن شد که هر دو دختر از پدر حامله شدند. </p> <p>دختر بزرگتر (بکر) یک پسر آورد و نام او را <em>موآب</em> نهاد و این پسر کسی است که نسل دودمان موآبیین به او منتهی می‌شود و تا به امروز این نسل ادامه دارد. این بود ماجرای داستان لوط در تورات، و ما همه آن را نقل کردیم تا روشن شود که تورات در خود داستان و در وجوه غیر داستانی آن چه مخالفتی با قرآن کریم دارد. </p> <h3> <span class="title" rel="11_77 11_78 11_79 11_80 11_81 11_82 11_83">نقاط تفاوت بین داستان قوم لوط در تورات فعلی و آنچه در قرآن کریم آمده است</span> </h3> <p> در تورات آمده که فرشتگان مرسل برای بشارت دادن به ابراهیم و برای عذاب قوم لوط دو فرشته بودند ولی قرآن از آنان به <em>رسل</em> تعبیر کرده که صیغه جمع است و أقل جمع سه نفر است. <code class="page" rel="10,537"/> و در تورات آمده که میهمانان ابراهیم غذایی را که او درست کرده بود خوردند ولی قرآن این را نفی کرده، می‌فرماید: ابراهیم وقتی دید میهمانان دست به طرف غذا دراز نمی‌کنند ترسید. </p> <p>در تورات آمده که لوط دو دختر داشت ولی قرآن تعبیر به لفظ <em>بنات</em> کرده که صیغه جمع است و گفتیم که اقل جمع سه نفر است و در تورات آمده که ملائکه لوط را بیرون بردند و قوم را چنین و چنان عذاب کردند و زن او ستونی از نمک شد و جزئیاتی دیگر که قرآن از اینها ساکت است. </p> <p>و در تورات بطور صریح نسبت تجسم به خدای تعالی داده و نسبت زنای با محرم آن هم با دختران را به یک پیامبر داده ولی قرآن کریم، هم خدای سبحان را منزه از تجسم می‌داند و هم انبیاء و فرستادگان خدای را از ارتکاب گناه بری دانسته و ساحت آنان را از این آلودگیها پاک می‌داند. <code class="page" rel="10,538"/> </p>
