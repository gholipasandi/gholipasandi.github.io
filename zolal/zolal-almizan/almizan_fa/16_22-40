<h3 class="ayas">سوره النحل آیه‌های ۲۲ تا ۴۰</h3><code class="section" rel="16_22-40"/><h3>ترجمه آیات</h3> <p> <span class="trans" rel="16_22">خدای شما خدای یکتاست، کسانی که به آخرت ایمان ندارند دلهایشان به انکار (حق) خو کرده و خودشان مستکبرند.  «۲۲» </span><span class="trans" rel="16_23">قطعا خدا آنچه را نهان کنند و آنچه را عیان کنند می‌داند و خدا، مستکبران را دوست ندارد.  «۲۳» </span><span class="trans" rel="16_24">و هنگامی که به آنها گفته شود پروردگارتان چه نازل کرده می‌گویند: اینها (وحی الهی نیست) همان افسانه‌های دروغین پیشینیان است.  «۲۴» </span><span class="trans" rel="16_25">آنها باید (در) روز قیامت بار گناهان خویش را بطور کامل و شمه‌ای از گناهان آن کسانی را که از روی جهل، گمراهشان می‌کنند بردارند، بدانید که بد باری برمی‌دارند.  «۲۵» </span><span class="trans" rel="16_26">کسانی که پیش از آنها بودند، نیرنگ کردند و خدا بنیانشان را از پایه سست کرد و سقف از فرازشان افتاد و عذاب از آنجایی که نمی‌دانستند به سراغشان آمد.  «۲۶» </span><span class="trans" rel="16_27">آن گاه روز قیامت خدا رسوایشان می‌کند و می‌گوید شریکان من که در مورد آنها اختلاف می‌کردید کجایند؟ کسانی که دانش یافته‌اند گویند امروز رسوایی و بدی بر کافران است.  «۲۷» </span><span class="trans" rel="16_28">همان کسانی که در آن حال که ستمگر بر خویشند چون فرشتگان جانشان را بگیرند، اطاعت عرضه کنند و گویند ما هیچ کار بدی نمی‌کردیم، چنین نیست بلکه خدا از اعمالی که می‌کرده‌اند آگاه است.  «۲۸» </span><span class="trans" rel="16_29">از درهای جهنم درون شوید و جاودانه در آن باشید که جایگاه متکبران بسیار بد است.  «۲۹» </span><span class="trans" rel="16_30">و به کسانی که پرهیزکاری می‌کنند گفته شود پروردگارتان چه نازل کرده است. گویند خیری<code class="page" rel="12,332"/> نازل کرده است، کسانی که نیکوکاری کرده‌اند در این دنیا پاداشی نیک دارند و سرای دیگر بهتر است و سرای پرهیزگاران چه نیکوست.  «۳۰» </span><span class="trans" rel="16_31">به بهشت‌های جاوید داخل شوند که جویها در آن روانست و در آنجا هر چه خواهند دارند، خدا پرهیزکاران را چنین پاداش می‌دهد.  «۳۱» </span><span class="trans" rel="16_32">همان کسان که فرشتگان با حال پاک سیرتی، جانشان را بگیرند و گویند سلام بر شما، به پاداش اعمالی که می‌کرده‌اید به بهشت درآیید.  «۳۲» </span><span class="trans" rel="16_33">مگر جز این انتظار دارند، که فرشتگان سوی ایشان بیایند یا فرمان پروردگارت بیاید، کسانی که پیش از آنها بودند نیز چنین کردند. خدا ستمشان نکرد بلکه آنها به خود ستم می‌کردند.  «۳۳» </span><span class="trans" rel="16_34">و سزای اعمال بدشان به ایشان رسید و عذابی که به استهزای آن می‌پرداختند بر آنها وقوع یافت.  «۳۴» </span><span class="trans" rel="16_35">و کسانی که شرک می‌ورزند گویند اگر خدا می‌خواست نه ما و نه پدرانمان جز او هیچ نمی‌پرستیدیم و بدون فرمان وی چیزی را حرام نمی‌کردیم کسانی که پیش از آنها بودند نیز چنین کردند.  «۳۵» </span><span class="trans" rel="16_36">میان هر امتی پیغمبری برانگیختیم که خدا را بپرستید و از طغیانگری کناره‌گیری کنید.  «۳۶» </span><span class="trans" rel="16_37">اگر به هدایت کردنشان علاقه داری خدا کسی را که به ضلالت محکوم کرده هدایت نمی‌کند و یارانی ندارند.  «۳۷» </span><span class="trans" rel="16_38">به خدا قسم خوردند، قسمهای مؤکد که هر که بمیرد خدایش زنده نمی‌کند، چنین نیست بلکه خدا وعده‌ای کرده که بر عهده اوست ولی بیشتر مردم نمی‌دانند.  «۳۸» </span><span class="trans" rel="16_39">تا چیزهایی را که در آن اختلاف دارند برایشان بیان کند و تا کسانی که کافرند بدانند که دروغگو بوده‌اند.  «۳۹» </span><span class="trans" rel="16_40">سخن ما به هر چیزی وقتی اراده وجود آن کنیم اینست که بدو گوئیم باش، وجود یابد.  «۴۰» </span></p>                           <p>مگر به عهده پیغمبران جز ابلاغ آشکار چیزی هست؟  (35). </p>   <p>بعضشان را خدا هدایت کرد و بعض دیگرشان ضلالت برایشان مقرر گشت. در زمین بگردید و بنگرید سرانجام تکذیب‌کنان چسان بود (36). </p>       <h3>بیان آیات</h3> <p> این (آیات)، قسمت دوم از آیات صدر سوره است، قسمت اولش متضمن بیان توحید ربوبیت و اقامه حجت علیه مشرکین و انذار آنان به آوردن عذاب و تنزیه خدای سبحان از شرک ایشان بود. </p> <p>و این قسمت یعنی قسمت دوم، متضمن مطالبی است که مناسب با آن بیان است، <code class="page" rel="12,333"/> از قبیل بیان عیبهای مشرکین و صفات بد آنان، که همه ناشی از انکار توحید است، و مانند سخنان باطل، و استکبارشان در برابر خدا و استهزاء آیات او و انکار حشر، و نیز متضمن بیان بطلان این سخنان و تهدید ایشان است به آمدن عذاب دنیوی، و هشدارشان از عذاب روز مرگ و روز قیامت، و نیز حقایقی دیگر که پس از بحث روشن می‌گردد. </p> <p><code class="aya" rel="16_22"/> <span class="aya" rel="16_22" data-words="1-12">إلهکم إله واحد فالذین لا یؤمنون بالآخرة قلوبهم منکرة و هم مستکبرون</span>. </p> <p>در تفسیر جمله‌ <span class="aya" rel="16_22" data-words="1-3">إلهکم إله واحد</span> قبلا گفتیم که نتیجه حجتی است که در آیات قبلی اقامه شده بود. </p> <h3> <span class="title" rel="16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_36 16_37 16_38 16_39 16_40">اعتقاد به معاد لازمه توحید کامل است</span> </h3> <p> و جمله‌ <span class="aya" rel="16_22" data-words="4-7">فالذین لا یؤمنون بالآخرة...</span> تفریعی است بر همان جمله، و افتتاح فصل جدیدی است از کلام در پیرامون رفتار و گفتار کفار و اعمالی که ناشی از ایمان نداشتن به خداست، و اگر اسمی از ایمان نداشتن به خدا نبرد بلکه مساله ایمان نداشتن به روز قیامت را ذکر کرد، بدین جهت بود که آن حجتی که اقامه فرموده بود حجت بر توحید کامل بود، و آن عبارت است از وجوب اعتقاد به معبودی علیم و قدیر که تمامی موجودات را خلق کرد، و همه نعمتها را ارزانی داشت، اما نه به لغو و باطل، بلکه به حق، تا دوباره بسویش باز گردند و ایشان را بر آنچه که کرده‌اند محاسبه نموده و بر اساس اوامر و نواهی، که بوسیله فرستادگانش به ایشان ابلاغ فرموده پاداش یا کیفر دهد. </p> <p>پس توحیدی که در آیات گذشته بدان سفارش شده عبارت است از اعتقاد به وحدانیت خدای تعالی و ایمان به آنچه فرستادگان او آورده‌اند و ایمان به روز حساب، و لذا در همین آیات، کافر را عبارت از کسی دانسته که به روز جزا ایمان نداشته باشد، چون ایمان به روز جزا مستلزم ایمان به وحدانیت خدا و رسالت رسولان او است. </p> <p>و شما خواننده عزیز برای مزید اطلاع و وضوح بیشتر در باره آنچه ما گفتیم به کلامی که ما در ذیل آیات اول سوره که می‌فرمود: <span class="aya" rel="16_2-3" data-words="1-26">ینزل الملائکة بالروح من أمره علی من یشاء من عباده أن أنذروا أنه لا إله إلا أنا فاتقون، خلق السماوات و الأرض بالحق تعالی عما یشرکون</span> گذراندیم مراجعه نمائید، زیرا آن کلام جامعی بود که ما در باره اصول سه‌گانه اعتقادات گذراندیم. </p> <p> <span class="aya" rel="16_22" data-words="8-9">قلوبهم منکرة</span> -یعنی دلهایشان منکر حق است. <span class="aya" rel="16_22" data-words="10-12">و هم مستکبرون</span> یعنی از حق استکبار می‌ورزند، و استکبار-بطوری که گفته‌اند-عبارت از این است که: کسی بخواهد با ترک پذیرفتن حق، خود را بزرگ جلوه دهد، و خود را بزرگتر از آن بداند که حق را بپذیرد. </p> <p>معنای آیه این است که معبود شما واحد است، و آیات واضحه‌ای بر آن دلالت دارد، <code class="page" rel="12,334"/> و وقتی امر به این درجه از روشنی باشد با هیچ ستری پوشیده نمی‌شود و جای شکی در آن نمی‌ماند، پس اینها که به روز جزا ایمان ندارند دلهایشان منکر حق است و نسبت به آن عناد و لجاج دارند، و می‌خواهند با لجاجت در برابر حق، خود را بزرگتر از حق جلوه دهند، و بهمین جهت بدون هیچ دلیل و حجتی از انقیاد در برابر حق سر بر می‌تابند. </p> <p><code class="aya" rel="16_23"/> <span class="aya" rel="16_23" data-words="1-14">لا جرم أن الله یعلم ما یسرون و ما یعلنون إنه لا یحب المستکبرین</span>. </p> <p><span class="phrase">کلمه <em rel="fa_16_23_1-2" data-sentence="5:489">لا جرم</em> کلمه‌ای است مرکب از <em>لا</em> و <em rel="fa_16_23_2-2" data-sentence="96:442">جرم</em> که در همه احوال به یک صورت استعمال می‌شود، و بطوری که <em>خلیل</em> و <em rel="fa_16_39_1-1" data-sentence="221:356">سیبویه</em> گفته‌اند، معنای تحقیق را افاده می‌کند، تعریفهایی هم که دیگران برای این کلمه کرده‌اند، برگشتش به همین تعریف خلیل و سیبویه است، هر چند که در اصل مرکب بودنش اختلاف کرده‌اند خلیل گفته: این کلمه، کلمه تحقیقی است که جز در مورد جواب، استعمال نمی‌شود، مثلا شنونده در برابر سخن گوینده‌ای که گفته: چنین و چنان کرده‌اند <em> می‌گویند: </em> لا جرم پشیمان خواهند شد .</span> </p> <p>و معنای آیه این است که محققا و یا حقا خدای تعالی آنچه را که ایشان پنهان می‌دارند و یا آشکار می‌سازند می‌داند، و این تعبیر کنایه از تهدید به کیفری سخت است، یعنی خدا می‌داند کارهایی که در نهان و آشکار می‌کنند، و بزودی آنان را به سزای اعمالشان می‌رساند و در برابر انکار و استکبارشان مؤاخذه می‌فرماید، زیرا او مستکبرین را دوست نمی‌دارد. </p> <p><code class="aya" rel="16_24"/> <span class="aya" rel="16_24" data-words="1-11">و إذا قیل لهم ما ذا أنزل ربکم قالوا أساطیر الأولین</span>. </p> <p>راغب در مفردات می‌گوید: <em>سطر</em> ، هم به فتحه سین و سکون طاء و هم به فتحه هر دو استعمال می‌شود، که هم در کتابت و نوشته به ردیف و هم در درختان کاشته شده به ردیف، و هم در مردمی که به ردیف ایستاده باشند بکار می‌رود، و جمع آن اسطر و سطور و اسطار می‌آید. </p> <p><span class="phrase">اما در مورد کلمه <em rel="fa_16_24_10-10" data-sentence="17:1322">اساطیر</em> در آیه مورد بحث، مبرد گفته: جمع <em>اسطوره</em> است، مانند کلمه اراجیح که جمع ارجوحه و اثافی که جمع اثفیه و احادیث که جمع احدوثه است، و اساطیر الاولین به معنای نوشته‌هایی از دروغ و خرافات است که اهلش به خیال خود آن را مقدس می‌شمرده‌اند، هم چنان که خدای تعالی بدان اشاره نموده و در نقل کلام کفار فرموده که: در باره قرآن گفتند: <span class="aya" rel="25_5" data-words="3-11">أساطیر الأولین اکتتبها فهی تملی علیه بکرة و أصیلا</span> این بود کلام مبرد، و غیر او گفته‌اند: اساطیر جمع اسطار است، که گفتیم (اسطار هم) جمع<code class="page" rel="12,335"/> سطر است، و بنا به گفته آنان کلمه مذکور جمع الجمع خواهد بود.<span class="footnote" rel="1" title="مفردات راغب، ماده &lt;em&gt;سطر&lt;/em&gt; ">*</span> و در جمله‌ <span class="aya" rel="16_24" data-words="1-8">و إذا قیل لهم ما ذا أنزل ربکم</span> ممکن است قائل این پرسش بعضی از مؤمنین بوده باشند که از کفار این سؤال را کرده بودند، تا آنان را امتحان کنند، و نظریه آنان را در باره دعوت نبوی استفهام نمایند، و ممکن هم هست گوینده آن بعضی از مشرکین بوده باشند، که به منظور تقلید در آوردن و استهزاء مؤمنین، این سؤال را از یکدیگر کرده باشند، و ممکن هم هست شخص متحیری که راستی در حقانیت این دعوت شک داشته، این سؤال را کرده باشد، و آیه بعدی و همچنین آیه‌ <span class="aya" rel="16_30" data-words="1-8">و قیل للذین اتقوا ما ذا أنزل ربکم</span> یکی از دو وجه اخیر را تایید می‌کند.</span> </p> <p> <span class="aya" rel="16_24" data-words="9-11">قالوا أساطیر الأولین</span> -یعنی این چیزی که از آن پرسش می‌شود، اکاذیب و خرافاتی است که گذشتگان نوشته و ثبت کرده و برای آیندگان باقی گذاشته‌اند، که لازمه این پاسخ این است که این قرآن از ناحیه خدای سبحان نازل نشده باشد. </p> <h3> <span class="title" rel="16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_36 16_37 16_38 16_39 16_40">بیان اینکه گمراه کنندگان همانند بار گناهان ناشی از اضلالشان را بر دوش می‌کشند</span> </h3> <p> <code class="aya" rel="16_25"/> <span class="aya" rel="16_25" data-words="1-5">لیحملوا أوزارهم کاملة یوم القیامة...</span> راغب در مفردات گفته: کلمه <em>وزر</em> -به فتحه <em>واو</em> و <em>زاء</em> -به معنای ملجا و پناهگاه کوه است، که در مواقع خطر بدانجا پناهنده می‌شوند، هم چنان که خدای سبحان فرموده: <span class="aya" rel="75_11-12" data-words="1-7">کلا لا وزر، إلی ربک یومئذ المستقر</span> و کلمه <em>وزر</em> -به کسره <em>واو</em> و سکون  <em>زاء</em> -به معنای ثقل و بار است، و به مناسبت سنگینی کوه، بار را هم وزر گفته‌اند، و از بار سنگین هم تجاوز نموده گناهان را هم وزر خوانده‌اند هم چنان که ثقل هم می‌خوانند، و در قرآن از گناهان، هم به وزر تعبیر شده و فرموده: <span class="aya" rel="16_25" data-words="1-3">لیحملوا أوزارهم کاملة</span> و هم به ثقل تعبیر شده و فرموده: <span class="aya" rel="29_13" data-words="1-7">و لیحملن أثقالهم و أثقالا مع أثقالهم</span>. </p> <p>آن گاه اضافه کرده است که: وزر دیگران را بر دوش کشیدن در حقیقت همان معنایی است که رسول خدا (ص) در حدیث من سن سنة حسنة کان له اجرها و اجر من عمل بها من غیر ان ینقص من اجره شی‌ء و من سن سنة سیئة کان له وزرها و وزر من عمل بها بیان فرموده است، و معنای حدیث این است که: هر کس سنت خوبی را باب کند و مردم را بدان عادت دهد، هم اجر عمل خود را می‌برد، و هم اجر هر کسی را که بدان عمل کند، بدون اینکه از اجر عاملین آن، چیزی کم شود، و هر کس‌سنت زشتی را باب کند، هم وزر آن عمل را بدوش خواهد کشید، و هم وزر هر کسی را که به آن عمل کند ،   <code class="page" rel="12,336"/> </p><h3> <span class="title" rel="16_25">وجه جمع بین آیه: <span class="aya" rel="16_25" data-words="1-2">لیحملوا أوزارهم</span>... <span class="aya" rel="16_25" data-words="6-12">و من أوزار الذین یضلونهم بغیر علم</span> با آیاتی مانند: <span class="aya" rel="6_164" data-words="20-24">لا تزر وازرة وزر أخری</span> </span> </h3> <p> البته در حدیث کلمه <em>مثل</em> در تقدیر است، و تقدیر کلام: مثل اجر و مثل وزر کسی است که بدان عمل کند می‌باشد، و این منافات با آیه‌ <span class="aya" rel="6_164" data-words="20-24">لا تزر وازرة وزر أخری</span> ندارد، زیرا در این آیه کشیدن وزر به نحوی مقصود است که صاحب وزر از آن عاری شود، و بکلی بارش را دیگری بکشد<span class="footnote" rel="1" title="مفردات راغب، ماده &lt;em&gt;وزر&lt;/em&gt; ">*</span>. </p> <p>حدیثی که وی از رسول خدا (ص) نقل کرده از طرق خاصه<span class="footnote" rel="2" title="ثواب الاعمال، ص ۱۶۰، از نسخ بدون ترجمه با اندکی اختلاف">*</span> و عامه<span class="footnote" rel="3" title="الدر المنثور، ج ۵، ص ۲۶۰">*</span> هر دو روایت شده، و کتاب عزیز هم آن را تایید می‌کند، مثلا می‌فرماید: <span class="aya" rel="52_21" data-words="1-22">و الذین آمنوا و اتبعتهم ذریتهم بإیمان ألحقنا بهم ذریتهم و ما ألتناهم من عملهم من شیء کل امرئ بما کسب رهین</span><span class="footnote" rel="4" title="و آنان که بخدا ایمان آوردند و فرزندانشان هم در ایمان، پیروانشان شدند ما آن فرزندان را به آنها برسانیم و از پاداش و عمل فرزندان هیچ نکاهیم که هر شخصی در گرو عملی است که اندوخته و کسب کرده است سوره طور، آیه ۲۱">*</span> و نیز می‌فرماید: <span class="aya" rel="36_12" data-words="5-10">و نکتب ما قدموا و آثارهم</span><span class="footnote" rel="5" title="ما آنچه را که ایشان از پیش فرستادند، و آنها (که بعدا خواهد رفت) را در نامه عمل ایشان می‌نویسیم سوره یس، آیه ۱۲">*</span> و آیاتی که این معنا را افاده کند بسیار است و اما اینکه در تفسیر جمله کان له وزرها و وزر من عمل بها <em>گفته: کلمه</em> مثل در تقدیر است، از نظر لفظ و ظاهر، حرف بدی نیست، و عیبی ندارد که بوسیله آن تقدیر تناقضی را که میان این روایات و آیات مطابق آن و میان آیه‌ <span class="aya" rel="6_164" data-words="20-24">لا تزر وازرة وزر أخری</span><span class="footnote" rel="6" title="هیچ گناهکاری وزر و گناه دیگری را نمی‌کشد سوره انعام، آیه ۱۶">*</span> و امثال آن مانند <span class="aya" rel="11_111" data-words="5-7">لیوفینهم ربک أعمالهم</span><span class="footnote" rel="7" title="محققا پروردگار تو همه را به جزای نیک و بد اعمالشان می‌رساند سوره هود، آیه ۱۱۱">*</span> به چشم می‌خورد، بر طرف نمود، زیرا اگر بگوئیم باب کننده سنت بد همه وزرهای عاملین آن را به گردن می‌گیرد، و خود عاملین، مسئول نیستند بر خلاف آیه اولی سخن گفته‌ایم، و اگر بگوئیم باب کننده و عاملین، شریک در وزر هستند بر خلاف آیه دومی سخن گفته‌ایم، اما اگر بگوئیم باب کننده و دستور دهنده، مثل وزر عامل را دارد، بر خلاف هیچ یک از این دو آیه حرف نزده‌ایم. </p> <p>این به حسب لفظ و ظاهر آیات بود، و اما بر حسب حقیقت باید بگوییم همانطور که               <code class="page" rel="12,337"/> یک عمل، چه حسنه و چه سیئه باشد، یک عمل است و دو تا نمی‌شود، همچنین وزر و عذاب آن نیز باید یکی باشد و تعدد بردار نیست، منتهی چیزی که هست، گاهی خود عمل از آنجایی که قائم به بیش از یک نفر است-البته قیامش به آمر و فاعل، قیامی است طولی نه عرضی تا باعث اشکال شود-قهرا وزر و عذاب آن نیز قائم به بیش از یک نفر خواهد بود، پس در حقیقت در مساله باب کردن کار زشت هم یک وزر و عذاب بیشتر نیست، چیزی که هست با این یک عذاب دو نفر معذب می‌شوند، یکی عامل و یکی هم آمر. </p> <p>برای اینکه تصور این معنا آسان شود کافی است در مضمون آیاتی که به تجسم اعمال بر می‌گردد دقت کنیم که در اینصورت خواهیم دید یک عمل مثلا زشت، در صورت تجسم به صورت واحد شخصی مجسم می‌شود، و لیکن بیش از یک نفر را معذب می‌کند، و برای بیش از یک نفر مجسم می‌شود، یکی آمر و باعث و یکی هم عامل و مباشر. بنا بر این می‌توان مساله را به وجهی بعید به چیزی مثل زد که دو نفر آن را تصور کنند و از تصور آن معذب شوند یا لذت برند. </p> <p>در سابق هم در ذیل آیه‌ <span class="aya" rel="8_37" data-words="1-5">لیمیز الله الخبیث من الطیب...</span><span class="footnote" rel="1" title="سوره انفال، آیه ۳۸">*</span> در جلد نهم این کتاب راجع به این معنا بیاناتی گذشت و ان شاء اللَّه بزودی نیز بحث مفصل آن را در جای مناسب ایراد می‌کنیم. </p> <p>و <span class="phrase">بهر حال در جمله‌ <span class="aya" rel="16_25" data-words="1-5">لیحملوا أوزارهم کاملة یوم القیامة</span> <em>لام</em> برای غایت است، و جار و مجرور متعلق به جمله‌ <span class="aya" rel="16_24" data-words="10-11">أساطیر الأولین</span> است، و جمله <em rel="fa_16_25_10-10" data-sentence="245:281">یضلونهم</em> دلالت دارد بر اینکه تحمل کردن وزرهای دیگران جهت گمراه کردن ایشان بوده، و نتیجه اضلال، حمل اوزار است، و تقدیر کلام چنین است: برای این گفتند اساطیر اولین است که ایشان را گمراه کنند و خودشان گمراه بودند که هم وزر گناهان خود را حمل کردند و هم وزر اینان را که بدون علم گمراهشان کردند .</span> </p> <p>و <span class="phrase">اگر جمله‌ <span class="aya" rel="16_25" data-words="1-2">لیحملوا أوزارهم</span> را با قید <em rel="fa_16_25_3-3" data-sentence="90:161">کاملة</em> مقید نمود برای این بود که کسی توهم نکند که بعضی از گناهان خود و بعضی از گناهان گمراه شدگان خود را حمل می‌کنند نه همه وزرهای خود و همه وزرهای گمراه شدگان خود را.</span> </p> <p> <span class="aya" rel="16_25" data-words="6-10">و من أوزار الذین یضلونهم</span> -کلمه <em>من</em> در این جمله تبعیضی است، چون گمراه کنندگان، تمامی وزرهای گمراه شدگان خود را بدوش نمی‌کشند، بلکه تنها   <code class="page" rel="12,338"/> آن وزرهایی را حمل می‌کنند که نتیجه اضلال ایشان بوده، و خود سیاق شاهد این معنا است، پس آوردن من تبعیضیه برای فرق نهادن میان گناهان و وزرهای ناشی از اضلال، و گناهان غیر ناشی از آن بوده است، نه برای اینکه بر تبعیض دلالت کند، تا معنایش این شود که بعضی از وزرهای ناشی از اضلال را به حساب ایشان و بعضی دیگرش را به حساب اضلال شدگان می‌نویسند، و یا معنایش تقسیم باشد، به این معنا که تمامی وزرهای اضلال را جمع نموده بعضی را به این و قسمتی را به آن بار می‌کنند، زیرا امثال آیه‌ <span class="aya" rel="99_8" data-words="1-7">و من یعمل مثقال ذرة شرا یره</span><span class="footnote" rel="1" title="هر کس به اندازه یک ذره عمل زشت کند سزایش را می‌بیند سوره زلزال، آیه ۸">*</span> منافات با آن دارد (دقت بفرمایید). </p> <p>از آنچه گذشت این معنا روشن گردید که استفاده‌ای که بعضی<span class="footnote" rel="2" title="تفسیر روح المعانی، ج ۱۴، ص ۱۲۳">*</span> از مفسرین از آیه <span class="aya" rel="16_25" data-words="1-5">لیحملوا أوزارهم کاملة یوم القیامة</span> کرده‌اند که: به مقتضای آن از گناه آنان هیچ کم نمی‌شود، و به امثال گرفتاریهای دنیایی و یا اطاعتهای مقبول که در مؤمنین، کفاره گناهانند، کفاره پذیر نیست. استفاده صحیح و مقبولی نیست. </p> <p>و همچنین استفاده‌ای که بعضی<span class="footnote" rel="3" title="تفسیر فخر رازی، ج ۲۰، ص ۱۸">*</span> دیگر کرده‌اند که: آیه شریفه دلالت دارد بر اینکه خدای تعالی بعضی عذاب‌ها را از مؤمنین ساقط می‌کند، و در حقشان تخفیف قائل می‌شود،  (حرف درستی نیست) زیرا اگر میان مؤمنین و غیر مؤمنین فرقی نبود جهت نداشت کفار را اختصاص داده، تنها گناهان ایشان را غیر قابل تخفیف بداند. </p> <p>وجه نامقبولی این دو احتمال این است که هر چند خواری کفار و احترام مؤمنین مطلبی است در جای خود محفوظ، هم چنان که آیات دلالت کننده بر خفت و خواری کفار به عذابهای دنیوی و حبط اعمال و نیز آیات دلالت کننده بر شفاعت بعضی از مؤمنین نیز بر آن دلالت دارد، لیکن آیه مورد بحث ناظر به این جهت نیست، تنها عنایت آیه در فرق میان وزرهای خود گمراه شدگان به دست کفار، و وزرهایی است که کفار در آنها دخالت داشته‌اند، و می‌خواهد بفرماید گمراه شدگان بدست کفار خودشان وزر عمل خود را خواهند کشید، و گمراه کنندگان، تنها آن وزرهایی از ایشان را به دوش می‌کشند که اضلال ایشان باعث آن شده باشد. </p> <p>       <code class="page" rel="12,339"/> سست‌ترین وجه از دو وجه گذشته وجهی است که بعضی ذکر کرده و گفته‌اند: کلمه  <em>من</em> در <span class="aya" rel="16_25" data-words="7-9">من أوزار الذین...</span> زائده و یا بیانیه است. ولی خواننده خود بی وجهی آن را می‌داند. </p> <p>و <span class="phrase">اگر در جمله <em rel="fa_16_25_10-10" data-sentence="12:453">یضلونهم</em> قید <em rel="fa_16_25_11-12" data-sentence="77:431">بغیر علم</em> را آورد برای این بود که دلالت کند بر اینکه کسانی که بدست مشرکین گمراه شدند، و فریب گفته آنان را که گفتند: <span class="aya" rel="16_24" data-words="10-11">أساطیر الأولین</span> خوردند فریب خوردنی بی دلیل بوده و بدون دلیل از آنان پیروی کردند، پس گویندگان این سخن ائمه ضلال بودند، و گمراهان، مقلدین و اتباع ایشان، و خداوند در توبیخ و تقبیح هر دو طائفه فرمود: <span class="aya" rel="16_25" data-words="13-16">ألا ساء ما یزرون</span>.</span> </p> <p><code class="aya" rel="16_26"/> <span class="aya" rel="16_26" data-words="1-10">قد مکر الذین من قبلهم فأتی الله بنیانهم من القواعد...</span>. </p> <p>اتیان خدای تعالی بنیان ایشان را <em>از قواعد</em> به معنای این است که امر او بعد از آنکه حاضر نبوده حاضر شود، و این تعبیر در کلام عرب شایع است، و <em>خرور سقف</em> به معنای سقوط و فرو ریختن آن است. </p> <p>و ظاهرا آن طور که سیاق اشعار دارد جمله‌ <span class="aya" rel="16_26" data-words="6-15">فأتی الله بنیانهم من القواعد فخر علیهم السقف من فوقهم</span> کنایه است از ابطال کید و افساد مکر ایشان از راهی که خود آنان انتظارش را نداشتند، مثل کسی که می‌ترسد از جلو او را بزنند، و همه حواسش جمع پیش رویش است، ناگهان دشمن از پشت سر بر او وارد می‌شود خداوند هم بنیان مکر ایشان را از پایه منهدم می‌کند، در حالی که آنان حواسشان جمع بالای سر و ناحیه سقف است، ناگهان می‌بینند که سقف بر سرشان فرو ریخت، اما نه اینکه سقف را خراب کرده باشند، بلکه پایه را از زیر سقف بکشند. </p> <p>بنا بر این، جمله‌ <span class="aya" rel="16_26" data-words="16-22">و أتاهم العذاب من حیث لا یشعرون</span> عطف تفسیری برای جمله <span class="aya" rel="16_26" data-words="6-8">فأتی الله بنیانهم...</span> است و مقصود از عذاب، دنیوی است. </p> <p>و در آیه شریفه مشرکین را که با خدا و رسول مکر می‌کرده‌اند تهدید نموده خاطر نشان می‌سازد که خدا با مکر کنندگان قبل از ایشان چه معامله‌ای کرده است، و بر سر امتهای مستکبر گذشته چه آورده و چگونه مکر ایشان را به خود آنان برگردانیده است. </p> <p><code class="aya" rel="16_27"/> <span class="aya" rel="16_27" data-words="1-12">ثم یوم القیامة یخزیهم و یقول أین شرکائی الذین کنتم تشاقون فیهم</span>. </p> <p><span class="phrase">کلمه <em rel="fa_16_27_4-4" data-sentence="5:581">یخزیهم</em> از <em rel="fa_16_27_18-18" data-sentence="65:565">خزی</em> است و آن بنا بر آنچه که راغب ذکر کرده ذلت و خواری است که صاحبش از دارا بودن آن شرمنده شود، و کلمه <em rel="fa_16_27_11-11" data-sentence="220:451">تشاقون</em> از <em>شاقه</em> و آن از ماده شقق است که در لغت به معنای قطع و جدا کردن مقداری از هر چیز است، و اصطلاحا<code class="page" rel="12,340"/> به معنای مخاصمه و دشمنی و اختلاف کسی است که نباید اختلاف کند و باید دوستی و اتفاق بنماید، پس مشاقه مشرکین در شرکاءشان به معنای اختلاف آنان با اهل توحید است با اینکه امت واحدی هستند که خدا همگیشان را بر فطرت توحید و دین حق خلق کرده و این مشاقه کنندگان با مؤمنین، مخاصمه می‌کنندو خود را از ایشان جدا می‌سازند.</span> و معنای آیه این است که خدای سبحان بزودی در روز قیامت ایشان را به عذاب شرم آور مبتلا نموده، از ایشان می‌پرسد: پس کجایند آن شریکان من که بر سر آنها با اهل حق دشمنی می‌کردید و در دین فطرت اختلاف می‌انداختید؟ </p><h3> <span class="title" rel="16_27">مقصود از کسانی که علم داده شده‌اند در آیه: <span class="aya" rel="16_27" data-words="13-16">قال الذین أوتوا العلم...</span> معصومین علیهم السلام هستند</span> </h3> <p> <span class="aya" rel="16_27" data-words="13-23">قال الذین أوتوا العلم إن الخزی الیوم و السوء علی الکافرین</span>. </p> <p><span class="phrase">بطوری که از سیاق بر می‌آید مقصود از <em rel="fa_16_27_18-18" data-sentence="36:461">خزی</em> ، ذلت موقف و بدی عذاب است، و اینها که خدا به داشتن علم توصیفشان کرده و خبر داده که در قیامت چنین و چنان می‌گویند همان کسانیند که به وحدانیت خدا علم یافته و حقیقت توحید بر ایشان مکشوف گشته است، زیرا علمی که با سیاق آیه بسازد این علم است، چون در مقابل خطای مشرکین قرار گرفته و خطای مشرکین همان است که انکشاف آن را در قیامت نقل نموده که برای ایشان معلوم می‌شود که آنچه در دنیا می‌پرستیدند جز اسمایی که خود نهاده بودند و جز سرابی که خود آب پنداشته بودند نبوده است.</span> </p> <p>بعلاوه، آیات دیگر قرآنی نیز این معنا را تایید می‌کند، زیرا در آیه مورد بحث فرموده: روز قیامت کسانی که علم دارند چنین و چنان می‌گویند. و در وصف آن روز می‌فرماید: <span class="aya" rel="78_38" data-words="7-16">لا یتکلمون إلا من أذن له الرحمن و قال صوابا</span><span class="footnote" rel="1" title="روزی است که جز کسی که (خدای) رحمن اذنش دهد و صواب بگوید، سخن نخواهد گفت سوره نبا، آیه ۳۸">*</span> و معلوم است که تنها کسی صواب می‌گوید که از خطاء و لغو و باطل محفوظ باشد، و هرگز از باطل در سخن محفوظ نمی‌شود مگر آنکه در عملش نیز از باطل محفوظ باشد، پس باید کسانی باشند که جز حق نمی‌بینند و جز حق، عمل نمی‌کنند و جز به حق، لب نمی‌گشایند. </p> <p>اگر بگویی بنا به گفته تو مقصود از <span class="aya" rel="16_27" data-words="14-16">الذین أوتوا العلم</span> تنها اهل عصمت می‌باشند و حال آنکه این تعبیر در قرآن کریم در باره غیر معصومین هم آمده و از آن جمله فرموده: <span class="aya" rel="28_80" data-words="1-9">و قال الذین أوتوا العلم ویلکم ثواب الله خیر</span><span class="footnote" rel="2" title="صاحبان مقام علم و معرفت گفتند: وای بر شما، ثواب خداوند بهتر است سوره قصص، آیه ۸۰">*</span> و نیز فرموده:     <code class="page" rel="12,341"/> <span class="aya" rel="22_54" data-words="1-11">و لیعلم الذین أوتوا العلم أنه الحق من ربک فیؤمنوا به</span><span class="footnote" rel="1" title="و تا آنکه اهل علم و معرفت، به یقین بدانند که این آیات قرآن، به حق از جانب پروردگار تو نازل گردیده که بدان ایمان آورند سوره حج، آیه ۸۰">*</span> و همچنین مواردی دیگر که ظهور در غیر معصومین دارند. </p> <p>جواب می‌گوییم اینکه ما گفتیم: خصوص آیه مورد بحث راجع به معصومین است ، استفاده‌ای بود که با کمک مقام از آیه کردیم نه اینکه لفظ <span class="aya" rel="16_27" data-words="14-16">الذین أوتوا العلم</span> به معنای معصومین فقط باشد، تا لازمه‌اش این شود که هر جای قرآن این تعبیر آمده باشد به آن معنا بوده باشد. </p> <p>و اما اینکه گفتند<span class="footnote" rel="2" title="روح المعانی، ج ۱۴، ص ۱۲۷">*</span> : مراد از <span class="aya" rel="16_27" data-words="14-16">الذین أوتوا العلم</span> تنها انبیاء و یا انبیاء و مؤمنینی است که در دنیا به دلائل توحید عالم شدند، و یا مراد از آن، مؤمنین به تنهایی و یا ملائکه است، گفته‌هایی است که در آیه شریفه، دلیلی بر هیچ یک از آنها نیست. </p> <p><code class="aya" rel="16_28"/> <span class="aya" rel="16_28" data-words="1-7">الذین تتوفاهم الملائکة ظالمی أنفسهم فألقوا السلم...</span>. </p> <p><span class="phrase">ظاهرا این جمله تفسیر کلمه <em rel="fa_16_27_23-23" data-sentence="26:228">کافرین</em> است که در آخر آیه قبلی قرار داشت، هم چنان که جمله آینده که می‌فرماید: <span class="aya" rel="16_32" data-words="1-4">الذین تتوفاهم الملائکة طیبین...</span> تفسیر است برای کلمه <em>متقین</em> که در آخر آیه قبل آن قرار گرفته است.</span> و لازمه اینکه گفتیم تفسیر کلمه کافرین است این نیست که تتمه گفتار <span class="aya" rel="16_27" data-words="14-16">الذین أوتوا العلم</span> باشد تا کسی بگوید در این صورت، نظم کلام مختل می‌شود، زیرا لازمه‌اش این است که نامبردگان در <span class="aya" rel="16_27" data-words="14-16">الذین أوتوا العلم</span> اول گفته باشند که امروز خزی و سوء بر کافرین است، آن گاه بجای اینکه در باره کافرین بگویند: <span class="aya" rel="16_28" data-words="1-3">الذین تتوفاهم الملائکة</span> -آنهایی که ملائکه جانشان را گرفته گفته باشند. </p> <p> <span class="aya" rel="16_28" data-words="1-3">الذین تتوفاهم الملائکة</span> -آنهایی که ملائکه جانشان را می‌گیرند . </p> <p>کلمه <em>سلم</em> در جمله‌ <span class="aya" rel="16_28" data-words="6-7">فألقوا السلم</span> به معنای استسلام و خضوع و انقیاد است، و ضمیر جمع در <em>القوا</em> به کافرین برمی‌گردد و معنای آیه چنین است که: کافران همان کسانی هستند که ملائکه جانهایشان را می‌گیرند در حالی که سرگرم ظلم و کفر خویشند ناگهان تسلیم گشته خضوع و انقیاد پیش می‌گیرند، و چنین وانمود می‌کنند که هیچ کار زشتی نکرده‌اند، ولی در همان حال مرگ، گفتارشان رد شده و تکذیب می‌شوند و به ایشان گفته می‌شود: آری، شما چنین و چنان کردید اما خدا به آنچه می‌کردید قبل از اینکه به این ورطه یعنی مرگ بیفتید آگاه بود. </p> <p>     <code class="page" rel="12,342"/><code class="aya" rel="16_29"/> <span class="aya" rel="16_29" data-words="1-8">فادخلوا أبواب جهنم خالدین فیها فلبئس مثوی المتکبرین</span>. </p> <p>خطاب در این آیه هم مانند خطاب در آیه‌ <span class="aya" rel="16_27" data-words="17-23">إن الخزی الیوم و السوء علی الکافرین</span>، و در آیه‌ <span class="aya" rel="16_28" data-words="1-3">الذین تتوفاهم الملائکة</span> به مجموع کافرین است، نه یک یک آنان، و بنا بر این، برگشت معنای آیه مورد بحث نظیر این می‌شود که مثلا بگوییم: تا یک یک شما از دری از درهای جهنم که مناسب کرده‌هایتان است وارد شوید ، نه اینکه معنایش این باشد که:  هر یک از شما از همه درهای جهنم، و یا از چند تای آن وارد می‌شوید ، تا بگویی معنای صحیحی نیست، و ما در تفسیر آیه‌ <span class="aya" rel="15_44" data-words="1-8">لها سبعة أبواب لکل باب منهم جزء مقسوم *</span> در معنای چند در داشتن جهنم بحثی گذراندیم. </p> <p>مقصود از متکبرین همان مستکبرینند، به این معنا که مصداقا هر دو یکی هستند، هر چند که عنایت لفظی در آن دو مختلف است، یک جا اقتضاء می‌کند آن طور تعبیر شود، و یک جا اینطور، مانند مسلم و مستسلم، که از نظر مصداق یکی هستند، پس مستکبر، آن کسی است که برای خود طلب بزرگی می‌کند و آن خواسته را از قوه به فعلیت و از دل به خارج در می‌آورد، و متکبر آن کسی است که تکبر را برای خود قبول کرده آن را برای خود صفتی می‌سازد. </p> <h3> <span class="title" rel="16_30">معنای آیه: <span class="aya" rel="16_30" data-words="2-10">قیل للذین اتقوا ما ذا أنزل ربکم قالوا خیرا</span> و مراد از <span class="aya" rel="16_30" data-words="3-4">للذین اتقوا</span> </span> </h3> <p> <code class="aya" rel="16_30"/><code class="aya" rel="16_31"/> <span class="aya" rel="16_30" data-words="1-10">و قیل للذین اتقوا ما ذا أنزل ربکم قالوا خیرا...</span>. </p> <p>در این جمله مردمان با تقوا که در دنیا چنین وصفی داشتند مسئول قرار گرفته‌اند، و اینکه گفتیم: <em>الذین اتقوا</em> دارندگان این صفت بوده و تقوا وصف استمراری ایشان است، دلیلش هم این است که در آخرین آیه و در آیه بعدی، تقوا را صفت استمراری آنان گرفته و از ایشان به متقین تعبیر فرموده است، پس می‌توان گفت: مسئولین‌از میان مردم با تقوا در این آیه آن عده‌ای هستند که در تقوا و ایمان، کامل و برجسته شده‌اند، هم چنان که مسئولین از آن طائفه دیگر نیز شرار و کملین کفر هستند. </p> <p>پس اینکه بعضی<span class="footnote" rel="2" title="تفسیر فخر رازی، ج ۲۰، ص ۲۳">*</span> گفته‌اند: مراد از این کلمه مطلق مؤمنین هستند که از شرک، تقوا ورزیده‌اند و یا حد اکثر از بعضی از گناهان هم پرهیز کرده‌اند، کلام صحیحی نیست. </p> <p>و اینکه از قول مسئولین، حکایت کرد که در جواب سائل گفتند: <em>خیرا</em> ،     <code class="page" rel="12,343"/> معنایش این است که خدا خیر نازل کرده، چون قرآنی نازل کرده که متضمن معارف و شرایعی است که در اخذ آن، خیر دنیا و آخرت است، و در اینکه گفتند: <em>خیرا</em> ، اعتراف به دو چیز است: یکی اینکه: قرآن کریم از طرف خدای عالم نازل شده است، و دوم اینکه: متضمن سعادت دنیا و آخرت بشر است. و ضمن این اعتراف به مخالفین خود  (مستکبرین) که آن را اساطیر خوانده بودند پاسخ داده‌اند. و اگر کلمه <em>خیر</em> مرفوع، نازل می‌شد، دیگر این نکات را افاده نمی‌کرد، یعنی اعتراف به نزول از ناحیه خدا نمی‌بود. </p> <p>هم چنان که اگر کفار در پاسخ همین سؤال می‌گفتند: <span class="aya" rel="16_24" data-words="10-11">أساطیر الأولین</span>، و اساطیر را با فتح می‌گفتند، -بطوری که گفته شده<span class="footnote" rel="1" title="تفسیر ابو الفتوح رازی، ج ۷، ص ۱۰۰">*</span> -اعترافی بود از ایشان به اینکه قرآن از ناحیه خدا نازل شده است. </p> <p> <span class="aya" rel="16_30" data-words="11-20">للذین أحسنوا فی هذه الدنیا حسنة و لدار الآخرة خیر</span> -از ظاهر سیاق بر می‌آید که این جمله بیان برای جوابی است که دادند و گفتند: <em>خیرا</em> حال آیا این بیان از خود مسئولین و تتمه پاسخ ایشان است، و یا بیانی است از خدای تعالی؟ ظاهر اینکه می‌فرماید: <span class="aya" rel="16_30-31" data-words="21-26">و لنعم دار المتقین، جنات عدن...</span>، این است که کلام خدای تعالی باشد، که گویا خواسته است، جواب متقین را شرح دهد و وجه خیریت قرآن را بیان نماید، چون در دوران امر میان اینکه کلام مذکور از رب باشد یا از مربوبین، به کلام رب شبیه‌تر است تا کلام مربوبین، آن هم مربوبینی که خدا به صفت تقوایشان ستوده، زیرا مردم با تقوا چنین جرأتی به خود نمی‌دهند که سرنوشت خود را جنات عدن تعیین کنند. </p> <p>و <span class="phrase">مراد از <em rel="fa_16_30_16-16" data-sentence="8:490">حسنه</em> پاداش نیکو است، آری مردم با تقوا بخاطر احسانی که می‌کنند، به دستورات قرآن عمل می‌نمایند، مجتمع صالحی تشکیل می‌دهند، که حاکم در آن عدل و احسان و زندگی طیب است، زندگی‌ای که بر اساس رشد و سعادت استوار است، در نتیجه خودشان هم از دنیای خوشی برخوردار می‌شوند، به دلیل اینکه فرمود: <span class="aya" rel="16_30" data-words="13-15">فی هذه الدنیا</span>، و معلوم است که زندگی آخرت برای چنین مردمی از دنیایشان بهتر است، چون خوشی آن زوال ناپذیر است و نعمتش آمیخته با نقمت و کامش متعقب به ناکامی نیست.</span> </p> <p>و معنای آیه این است که: به متقین از مردم با ایمان گفته می‌شود: پروردگارتان چه نازل کرده و آنچه نازل کرده بود چگونه بود؟ گفتند: خیر بود، زیرا برای مردمی که احسان می‌کنند-یعنی به دستورات آن کتاب عمل می‌کنند، و این تعبیر برای اشاره به این   <code class="page" rel="12,344"/> است که کتاب مزبور به نیکی و احسان دستور می‌دهد-در این دنیا پاداش نیک است، و در آخرت پاداش بهتری است. </p> <p>آن گاه در آخر، آنان را می‌ستاید تا کلام را تاکید کرده باشد، و می‌فرماید: و چه نیک است خانه متقین. آن گاه مجددا توضیح می‌دهد که: خانه ایشان جنات عدنی است که به آن داخل می‌شوند و از دامنه آن نهرها روان است، و در آنجا هر چه را بخواهند در اختیار دارند، و خدا اینچنین متقین را پاداش می‌دهد. </p> <h3> <span class="title" rel="16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_36 16_37 16_38 16_39 16_40">معنای <em>طیب</em> و <em>طاهر</em> و مقصود از طیب بودن متقین در حال توفی و مرگ</span> </h3> <p> <code class="aya" rel="16_32"/> <span class="aya" rel="16_32" data-words="1-12">الذین تتوفاهم الملائکة طیبین یقولون سلام علیکم ادخلوا الجنة بما کنتم تعملون</span>. </p> <p>این آیه بیان وضع متقین است، که چگونه مردمی هستند، هم چنان که آیه‌ <span class="aya" rel="16_28" data-words="1-5">الذین تتوفاهم الملائکة ظالمی أنفسهم...</span>، بیان وضع مستکبرین بود، و کلمه <em>طیب</em> به معنای عاری بودن هر چیزی است از خلطی که آن را تیره و ناپاک سازد و خلوص آن را از بین ببرد، گفته می‌شود: طاب لی العیش-زندگی برایم طیب شد یعنی از هر چیزی که کدر و ناگوارش کند پاک گردید، و <em>قول طیب</em> آن کلامی است که از لغو و شتم و خشونت و سایر کدورتها پاک باشد، و فرق میان <em>طیب</em> و <em>طهارت</em> این است که طهارت به معنای بودن هر چیزی است بر وضع و طبع اولیش، بطوری که از هر چیزی که مایه تنفر باشد پاک بوده باشد، و اما طیب به معنای بودن هر چیزی است بر وضع اصلی خود، بطوری که از هر چیزی که آن را کدر و فاسد کند خالی و عاری باشد، چه اینکه از آن تنفر بشود و چه نشود، و بهمین جهت طیب را در مقابل خبیث بکار می‌برند، که مشتمل بر خبائث زائد بر اصل خود باشد، و در قرآن کریم فرموده: <span class="aya" rel="24_26" data-words="1-11">الخبیثات للخبیثین و الخبیثون للخبیثات و الطیبات للطیبین و الطیبون للطیبات</span><span class="footnote" rel="1" title="زنان بدکار و ناپاک، شایسته مردانی ناپاک هستند، و مردان زشت کار و ناپاک هم، شایسته زنانی ناپاک هستند، و زنان پاکیزه لایق مردانی پاکیزه، و مردان پاکیزه شایسته زنانی پاک و نیکوکار هستند سوره نور، آیه ۲۶">*</span> و نیز فرموده: <span class="aya" rel="7_58" data-words="1-14">و البلد الطیب یخرج نباته بإذن ربه و الذی خبث لا یخرج إلا نکدا</span><span class="footnote" rel="2" title="از زمین پاک و نیکو گیاهی نیکو به اذن خدا بیرون می‌آید ولی از زمین ناپاک جز گیاه اندک و بی ثمر بیرون نمی‌آید سوره اعراف، آیه ۵۸">*</span>. </p> <p>و بنا بر این، معنای طیب بودن متقین، در حال توفی و مرگ، خلوص آنان از خبث     <code class="page" rel="12,345"/> ظلم است، در مقابل مستکبرین، که ایشان را به ظلم در حال مرگ توصیف کرده، و فرموده: <span class="aya" rel="16_28" data-words="1-5">الذین تتوفاهم الملائکة ظالمی أنفسهم</span>. </p> <p>و معنای آیه چنین می‌شود: متقین کسانی هستند که ملائکه آنان را قبض روح می‌کنند، در حالی که از خبث ظلم-شرک و معاصی-عاریند، و به ایشان می‌گویند سلام علیکم-که تامین قولی آنان است به ایشان-به بهشت وارد شوید به پاداش آنچه می‌کردید، و با این سخن ایشان را بسوی بهشت راهنمایی می‌کنند. </p> <p>پس این آیه همانطور که ملاحظه می‌فرمایید متقین را به پاکی و تخلص از آلودگی به ظلم توصیف نموده، و به ایشان وعده امنیت و راهنمایی بسوی بهشت می‌دهد، پس در نتیجه برگشت معنایش به این آیه است که می‌فرماید: <span class="aya" rel="6_82" data-words="1-13">الذین آمنوا و لم یلبسوا إیمانهم بظلم أولئک لهم الأمن و هم مهتدون</span><span class="footnote" rel="1" title="کسانی که ایمان آوردند و ایمان خود رای مشوب به ظلم نکردند، چنان کسانی دارای امنیت و راه یافتگانند سوره انعام، آیه ۸۲">*</span>. </p> <p>بعضی<span class="footnote" rel="2" title="تفسیر روح المعانی، ج ۱۴، ص ۱۳۳، به نقل از ابو معاذ">*</span> از مفسرین گفته‌اند: مراد از طیب، در آیه شریفه پاکی از پلیدی شرک است. بعضی<span class="footnote" rel="3" title="تفسیر روح المعانی، ج ۱۴، ص ۱۳۳، به نقل از مجاهد">*</span> دیگر به پاکی گفتار و کردار تفسیرش کرده‌اند. ولی اکثر مفسرین<span class="footnote" rel="4" title="تفسیر مجمع البیان، ج ۶، ص ۳۵۸ و تفسیر کشاف، ج ۲، ص ۶۰۳ و تفسیر امام فخر رازی، ج ۲۰، ص ۲۵">*</span> بر آنند که به طهارت از آلودگی گناهان تفسیرش کنند، و تو خواننده عزیز با دقت در آنچه گذراندیم می‌فهمی که هیچ یک از این تفسیرها خالی از مسامحه و سهل‌انگاری نیست. </p> <p><code class="aya" rel="16_33"/> <span class="aya" rel="16_33" data-words="1-15">هل ینظرون إلا أن تأتیهم الملائکة أو یأتی أمر ربک کذلک فعلالذین من قبلهم...</span>. </p> <p>در اینجا به داستان مستکبرین از مشرکین برگشته پاره‌ای از اقوال و افعالشان را ذکر نموده و وضعشان را با طاغیان از امتهای گذشته و مال امر آنان مقایسه می‌کند. </p> <p> <span class="aya" rel="16_33" data-words="1-10">هل ینظرون إلا أن تأتیهم الملائکة أو یأتی أمر ربک</span> -سیاق آیه و مخصوصا داستان عذابی که در آیه بعدی آن است ظهور در این دارد که آیه در مقام تهدید است، و بنا بر این، مراد از <em>آمدن ملائکه</em> ، نازل شدن آنان برای عذاب استیصال و خانمان برانداز است، و خلاصه در مقام بیان مطلبی است که امثال آیه         <code class="page" rel="12,346"/> <span class="aya" rel="15_8" data-words="1-10">ما ننزل الملائکة إلا بالحق و ما کانوا إذا منظرین</span><span class="footnote" rel="1" title="ملائکه را نازل نمی‌کنیم مگر به حق و در این صورت دیگر مهلت داده نمی‌شوند سوره حجر، آیه ۸">*</span> در مقام بیان آنند، و مقصود از اتیان امر رب تعالی، قیام قیامت و فصل قضاء و انتقام الهی از ایشان است. </p> <p>و اما احتمال اینکه مقصود از آمدن امر، همان امری باشد که در اول سوره فرمود: <span class="aya" rel="16_1" data-words="1-3">أتی أمر الله</span> با در نظر گرفتن اینکه در آنجا گفتیم مقصود آمدن نصرت الهی و غلبه اسلام بر شرک است احتمال ضعیفی خواهد بود، چون با لحن شدیدی که در آیه مورد بحث است نمی‌سازد، علاوه بر این در ذیل آیات مورد بحث خواهید دید که گفتگو از انکار قیامت و جواب از آن است، و همین خود مؤید احتمال ما است که گفتیم مقصود از آمدن امر خدا آمدن قیامت است. </p> <p>و اگر کلمه رب را بر کافی که خطاب به رسول خدا (ص) است اضافه کرد و فرمود: <span class="aya" rel="16_33" data-words="9-10">أمر ربک</span> -امر پروردگار تو <em>و نفرمود: </em> امر اللَّه <em>و یا</em> امر ربهم-امر پروردگار ایشان برای اشاره به این معنا بود که آمدن امر خدا، نصرتی برای تو و نکبتی برای دشمنان تو خواهد بود. </p> <p> <span class="aya" rel="16_33" data-words="11-15">کذلک فعل الذین من قبلهم</span> -این جمله، هم تاکید تهدید سابق است و هم تایید مطلب است به ارائه نظیر و مانند، و معنایش این است که کسانی هم که قبل از ایشان بودند، مانند ایشان حق را انکار و استهزاء کردند، و خلاصه کاری که بحسب طبع، باعث نگرانی از عذاب خدا می‌شود مرتکب شدند، <span class="aya" rel="16_34" data-words="1-4">فأصابهم سیئات ما عملوا...</span> -و عذاب آنچه کردند به ایشان رسید . </p> <p> <span class="aya" rel="16_33" data-words="16-24">و ما ظلمهم الله و لکن کانوا أنفسهم یظلمون</span> <span class="phrase">-این جمله، کلامی است معترضه که علت نزول عذاب بر ایشان را ظلم دانسته و بیان می‌کند که این ظلم از خدای تعالی نبود، بلکه ظلمی بود که خود ایشان به خود کردند، و خدای تعالی هم این عذاب را برای یک بار و دو بار ظلم ایشان نفرستاد، بلکه ایشان را مهلت داد تا آنجا که بر ظلم خود ادامه دادند، آن گاه عذاب را فرستاد، و اگر بپرسی از کجای آیه این نکته را استفاده کردید می‌گوییم از کلمه <em rel="fa_16_36_29-29" data-sentence="370:193">کانوا</em> که دوام و ثبات را می‌رساند، پس در جمله‌ <span class="aya" rel="16_33" data-words="16-19">و ما ظلمهم الله...</span> استمرارشان را بر ظلم اثبات نموده و اصل ظلم را از ناحیه خدای سبحان نفی می‌کند.</span> </p> <p><code class="aya" rel="16_34"/> <span class="aya" rel="16_34" data-words="1-11">فأصابهم سیئات ما عملوا و حاق بهم ما کانوا به یستهزؤن</span>. </p> <p>   <code class="page" rel="12,347"/> <span class="aya" rel="16_34" data-words="6-7">حاق بهم</span> به معنای عذاب بر ایشان حلول کرد است. بعضی<span class="footnote" rel="1" title="تفسیر فخر رازی، ج ۲۰، ص ۲۶ و تفسیر ابو الفتوح رازی، ج ۷، ص ۱۰۱">*</span> هم گفته‌اند: به معنای نازل شد و به ایشان رسید می‌باشد، و مقصود از آنچه بدان استهزاء می‌کردند ، همان عذابهایی است که پیغمبرانشان از آن انذارشان می‌کردند، و معنای آیه روشن است. </p> <p><code class="aya" rel="16_35"/> <span class="aya" rel="16_35" data-words="1-24">و قال الذین أشرکوا لو شاء الله ما عبدنا من دونه من شیء نحن و لا آباؤنا و لا حرمنا من دونه من شیء...</span>. </p> <p>در این آیه از زبان بت‌پرستان منکر نبوت، شبهه‌ای را علیه نبوت نقل کرده، و بهمین جهت ایشان را با صفت صریحشان تعریف کرده و فرموده است: <span class="aya" rel="16_35" data-words="1-4">و قال الذین أشرکوا</span> -آنان که شرک ورزیدند، چنین گفتند و به آوردن ضمیر اکتفاء نکرد، و نفرمود:  <em>قالوا-گفتند</em> با اینکه در آیات قبل همه جا به آوردن ضمیر اکتفاء می‌کرد، و این بدان جهت بود که شنونده بفهمد که شبهه مذکور شبهه خود آنان است. </p> <p>و <span class="phrase">جمله‌ <span class="aya" rel="16_35" data-words="5-9">لو شاء الله ما عبدنا</span> جمله‌ای است شرطیه که مفعول <em rel="fa_16_35_6-6" data-sentence="108:170">شاء</em> در آن حذف شده، چون جزاء شرط بر آن دلالت می‌کرده، و تقدیر کلام چنین است: لو شاء اللَّه ان لا نعبد من دونه شیئا ما عبدنا-اگر خدا می‌خواست غیر او را نپرستیم، نمی‌پرستیدیم .</span> </p> <h3> <span class="title" rel="16_35">اشکالی که بر جمله: <span class="aya" rel="16_35" data-words="5-13">لو شاء الله ما عبدنا من دونه من شیء</span> کرده و گفته‌اند امر عدمی (عبادت نکردن) متعلق مشیت قرار نمی‌گیرد و جواب آن</span> </h3> <p> بعضی<span class="footnote" rel="2" title="تفسیر روح المعانی، ج ۱۴، ص ۱۳۵">*</span> اشکال کرده‌اند که: اراده و مشیت به امر عدمی (نپرستیدن) تعلق نمی‌گیرد و معنا ندارد که مشیت به عدم پرستیدن تعلق گیرد، لذا باید یک امر وجودی برای مشیت در تقدیر بگیریم که آن امر وجودی ملازم با نپرستیدن باشد، مثلا بگوییم اگر خدا می‌خواست که ما موحد باشیم و یا اینکه تنها او را بپرستیم غیر او را نمی‌پرستیدیم، و استدلال کرده‌اند به حدیث: ما شاء اللَّه کان و ما لم یشأ لم یکن-آنچه خدا بخواهد، شدنی است و آنچه نخواهد شدنی نیست زیرا در این حدیث عدم وجود را معلق بر عدم مشیت کرده نه بر مشیت. </p> <p>لیکن این اشکال وارد نیست، هر چند اصل حرف در جای خود صحیح است ولی عنایات لفظی و مجازات کلام دائر مدار حقایق کونی و نظریات فلسفی نیست، آری سطح افکار عموم مردم که بت‌پرستان هم از همانها بودند و افکار عالی‌تری نداشتند همان طور که ترتب امور وجودی را بر مشیت جائز می‌دانند ترتب امور عدمی را نیز بر مشیت جایز و ممکن می‌شمارند، کلام رسول خدا (ص) هم بر این عنایات لفظی جاری شده هم چنان که در کلام دیگرش خطاب به خدای تعالی عرض می‌کند: اللهم ان شئت ان     <code class="page" rel="12,348"/> لا تعبد لم تعبد-پروردگارا!اگر بخواهی پرستش نشوی تو را پرستش نمی‌کنند . </p> <p>علاوه بر این، با این کلام خود که گفتند: <span class="aya" rel="16_35" data-words="5-9">لو شاء الله ما عبدنا...</span> اشاره کرده‌اند به سخن پیامبران خود که به ایشان می‌گفتند: به خدا شرک نورزید و غیر خدای را نپرستید، آنچه را خدا حلال کرده حرام مکنید و همه این کلمات نهی هستند و نهی، طلب ترک است پس مشیت متعلق به ترک شده است. </p> <p>از این هم که بگذریم بت‌پرستان منکر توحید خدا در الوهیت یعنی خالقیت عالم نبودند، و خلقت و صنع عالم را مستند به دو خدا نمی‌دانستند، بلکه تنها منکر توحید در عبادت بودند یعنی خلقت و صنع را مخصوص خدا و عبادت را مخصوص آلهه خود می‌کردند، آری مشرکین، آلهه زیادی داشتند که یکی از آنها موجد عالم بود و معبود نبود، و بقیه معبود بودند و موجد نبودند، بنا بر این، مشرکین اصلا خدا را نمی‌پرستیدند، نه اینکه هم خدا و هم غیر خدا را بپرستند، و چون چنین بود، تقدیر جمله‌ <span class="aya" rel="16_35" data-words="5-7">لو شاء الله...</span> لو شاء اللَّه ان نوحده فی العبادة <em>و یا</em> لو شاء اللَّه ان نعبده وحده می‌باشد، یعنی اگر خدا می‌خواست که ما معتقد به توحید در عبادتش بشویم و یا تنها او را عبادت کنیم، می‌کردیم. </p> <p>و در صورتی که تقدیر کلام چنین باشد، مهم‌تر از هر چیز برای جزاء قرار گرفتن، توحید در عبادت یا تنها او را پرستیدن است نه نفی عبادت غیر، و اگر جزاء بصورت نفی عبادت غیر هم بیاید باید بگوییم کنایه از توحید عبادت و یا عبادت او به تنهایی است،  (دقت بفرمایید). و اگر هم قبول نکنی و اصرار بورزی در اینکه حتما باید متعلق مشیت، امر وجودی باشد، باید تقدیر کلام: لو شاء اللَّه ان نکف عن عبادة غیره ما عبدنا... -اگر خدا می‌خواست از عبادت غیر او دست برداریم غیر او را نمی‌پرستیدیم... باشد تا شرط و جزاء در عین اینکه از نظر اثبات و نفی مختلفند بر حسب حقیقت متحد باشند. </p> <p>و در جمله‌ <span class="aya" rel="16_35" data-words="8-13">ما عبدنا من دونه من شیء</span> کلمه <em>من</em> اولی بیانیه و دومی زائده است که استغراق در نفی را تاکید می‌کند و به جمله چنین معنا می‌دهد: ما هیچ چیزی سوای او را نمی‌پرستیدیم و نظیر این، جمله‌ <span class="aya" rel="16_35" data-words="18-24">و لا حرمنا من دونه من شیء</span> است. </p> <p><span class="phrase">جمله‌ <span class="aya" rel="16_35" data-words="14-17">نحن و لا آباؤنا</span> بیان است برای ضمیر متکلم در <em rel="fa_16_35_9-9" data-sentence="106:470">عبدنا</em> تا دلالت کند بر اینکه ایشان این سخن را هم از طرف خود و هم از طرف پدران خود زده‌اند، چون در پرستش بتها از پدرانشان تقلید و اقتداء کرده‌اند، و حکایت چنین سخنی از زبان مشرکین در<code class="page" rel="12,349"/> قرآن کریم مکرر آمده مانند: <span class="aya" rel="43_23" data-words="14-23">إنا وجدنا آباءنا علی أمة و إنا علی آثارهم مقتدون</span><span class="footnote" rel="1" title="ما پدران خود را بر کیشی یافتیم و از آنان پیروی خواهیم کرد سوره زخرف، آیه ۲۳">*</span>.</span> </p> <p>جمله‌ <span class="aya" rel="16_35" data-words="18-24">و لا حرمنا من دونه من شیء</span> عطف است بر جمله عبدنا... <em>یعنی</em> و اگر خدا می‌خواست که ما بدون فرمان او چیزی را حرام نکنیم و یا آنچه حرام کرده بودیم حلال کنیم، هرگز حرام نمی‌کردیم... و مراد از آنچه حرام کرده بودند <em>بحیره</em> و <em>سائبه</em> و غیر آن دو است که در جای دیگر قرآن اسم برده شده. </p> <p>در اینجا، نکته‌ای است و آن اینکه ظاهر جمله‌ <span class="aya" rel="16_35" data-words="5-13">لو شاء الله ما عبدنا من دونه من شیء</span> از جهت اینکه نفی عبادت یعنی نپرستیدن را معلق بر خود مشیت خدای تعالی کرده می‌رساند که مقصود ایشان از مشیت، اراده تکوینی خدا است که هرگز از مراد تخلف نمی‌پذیرد، زیرا اگر مقصودشان غیر از آن، یعنی اراده تشریعی خدا بود می‌بایست می‌گفتند:  لو شاء اللَّه کذا لاطعناه و استجبنا دعوته-اگر خدا چنین و چنان می‌خواست البته ما اطاعتش می‌کردیم و اجابتش می‌نمودیم . </p> <h3> <span class="title" rel="16_35 16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_36 16_37 16_38 16_39 16_40">تقریر و تبیین استدلال مشرکین برای بت پرستی خود به اینکه اگر مشیت خدا بر ترک بت پرستی تعلق گرفته بود ما بت نمی‌پرستیدیم</span> </h3> <p> پس گویا خواسته‌اند بگویند اگر رسالت انبیاء رسالت حقی بود و این دستور نهی پرستش بتها و نهی تحریم بحیره و سائبه و وصیله و غیر اینها، نواهی خدای سبحان بود ما نه آن بتها را می‌پرستیدیم و نه آن حلالهای او را حرام می‌کردیم، چون اگر او می‌خواست دیگر محال بود که ما بر خلاف خواست او عملی انجام دهیم، زیرا محال است مراد او از اراده‌اش تخلف کند، پس اینکه ما غیر او را می‌پرستیم و چیزهایی را حرام می‌کنیم، خود دلیل بر این است که در این کارها هیچ امر و نهیی از ناحیه خدا وجود ندارد، و هیچ رسالت و شریعتی از ناحیه او در این باره نیامده است. </p> <p>این تقریر دلیل مشرکین است که از سیاق آیه استفاده شد و خلاصه‌اش این است که بت‌پرستی و تحریم حلالها و سایر کارهایی که می‌کنند مورد هیچ نهیی از خدا نیست، که اگر بود ایشان نمی‌توانستند آن کارها را بکنند. </p> <p>البته این را هم نمی‌خواهند بگویند که خدا خواسته است که ما بتها را بپرستیم تا آن پرستش و این تحریم حلالها ضروری الوجود شود و ایشان نتوانند خودداری کنند، و آن وقت با فرض اجبار، دیگر معنایی برای نهی رسولان نباشد، زیرا کلمه <em>لو</em> دلالت می‌کند بر امتناع جزاء در صورت امتناع شرط، و مفهوم جمله شرطیه‌ <span class="aya" rel="16_35" data-words="5-13">لو شاء الله ما عبدنا من دونه من شیء</span> این است که خدا آن را نخواسته، و لذا ما بت می‌پرستیم و تحریم حلال می‌کنیم. </p> <p>   <code class="page" rel="12,350"/> به عبارت دیگر ما بت می‌پرستیم و از همین جا کشف می‌کنیم که او غیر این را نخواسته، این است مفهوم جمله شرطیه و اما دو جمله لیکن او خواسته که ما بت بپرستیم پس به حکم اجبار می‌پرستیم <em>و یا</em> لیکن او خواسته که ما موحد در پرستش نباشیم ما هم به حکم اجبار موحد نشدیم از مفهوم و منطوق جمله شرطیه اجنبی هستند. </p> <p>علاوه بر این، اگر مقصود آنان چنان چیزی بوده و خواسته‌اند با این سخن خود، نبوت را از راه اجبار و الجاء رد کنند پس با همین سخن به ضلالت خود و حقانیت نبوت اعتراف کرده‌اند، چیزی که هست اعتذار جسته‌اند به اینکه از آنجایی که ما مجبور در ضلالت و بت‌پرستی هستیم نمی‌توانیم هدایت تو را بپذیریم و خدا خواسته که ما بهمین حال گمراهی باقی باشیم، لذا بر پرستش بتها و تحریم حلالها مجبورمان کرده و ما قادر بر ترک خواسته او نیستیم. </p> <p>آری مشرکین می‌خواهند ادعای هدایت کنند و بر پندار خود پافشاری می‌نمایند، هم چنان که خدای سبحان بعد از ذکر عبادت و پرستش ایشان ملائکه را، از ایشان حکایت می‌کند که گفتند: <span class="aya" rel="43_20" data-words="3-16">لو شاء الرحمن ما عبدناهم ما لهم بذلک من علم إن هم إلا یخرصون</span>... <span class="aya" rel="43_22" data-words="1-12">بل قالوا إنا وجدنا آباءنا علی أمة و إنا علی آثارهم مهتدون</span><span class="footnote" rel="1" title="اگر خدا می‌خواست ما فرشتگان را نمی‌پرستیدیم، گفتار آنان از روی علم و دانش نیست بلکه به وهم و پندار باطل خویش سخن می‌گویند بلکه گفتند ما پدران خود را بر عقاید و آئینی یافتیم و البته در پی آنان بر هدایت هستیم سوره زخرف، آیات ۲۰-۲۲">*</span> که صریحا برای خود و پدران خود ادعای هدایت می‌کنند. </p> <p>و نیز در کلام مجیدش مکرر از ایشان حکایت شده که مساله بت‌پرستی را یک سنت قومی و مقدسی می‌دانسته‌اند که پدران آنان، آن را باب کرده بودند و هر خلفی بعد از سلفش می‌بایستی آن را مقدس بشمارد و این اعتقاد، با اعتراف به ضلالت و شقاوت کجا می‌سازد؟. </p> <p>و همچنین مقصود آنان از این استدلال این نبوده که کارهای ایشان مخلوق خود ایشان و بر خلاف نظریه جبری که گذشت هیچ ارتباطی با مشیت الهی ندارد زیرا اگر چنین منظوری می‌داشتند دیگر معقول نبود آن را مربوط به مشیت خدا کند، چون در این صورت مشیت خدا هیچکاره بوده تنها خدای تعالی برای جلوگیری از آن می‌توانست متوسل به ایجاد مانع شود، و با ایجاد مانع، جلو کاری را که نمی‌خواست ایشان انجام دهند بگیرد، و در این   <code class="page" rel="12,351"/> صورت باید مشرکین چنین می‌گفتند: لو شاء اللَّه لصرفنا عن عبادة غیره و تحریم ما حرمناه-اگر خدا می‌خواست با ایجاد موانع ما را از پرستش غیر خودش و از تحریم آنچه حرام کردیم باز می‌داشت ولی ظاهر آیه این معنا را دفع می‌کند، و یا می‌گفتند: لو شاء اللَّه شیئا من اعمالنا لبطل و جرح عن کونه عملا لنا و نحن مستقلون به-یعنی اگر پای مشیت خدا در بین می‌آمد دیگر عمل، عمل ما نمی‌بود، و حال آنکه عمل، عمل ما است و ما مستقل در آنیم . </p> <p>بعلاوه، اگر معنای جمله‌ <span class="aya" rel="16_35" data-words="5-9">لو شاء الله ما عبدنا</span> این باشد که اگر خدا می‌خواست با ایجاد موانع ما را از انجام آن باز می‌داشت، مشرکین حرف صحیحی زده بودند دیگر معنا نداشت در سوره زخرف آن را رد کند و بفرماید: <span class="aya" rel="43_20" data-words="8-16">ما لهم بذلک من علم إن هم إلا یخرصون</span><span class="footnote" rel="1" title="سوره زخرف، آیه ۲۰">*</span>. </p> <p>پس بنا بر آنچه گذشت حق این است که گفتیم مقصود مشرکین از جمله <span class="aya" rel="16_35" data-words="5-7">لو شاء الله...</span> این است که در بت‌پرستی خود استدلال کنند به اینکه مشیت الهی متعلق ترک آن نشده، و خلاصه خدا ترک آن را نخواسته، نه اینکه بخواهند متعرض این معنا شوند که مشیت به فعل عبادت بت تعلق گرفته تا جبر شود، و نه اینکه گفته باشند محال است مشیت متعلق به عبادت شود تا تفویض را اثبات کرده و گفته باشند که خدا تنها از راه ایجاد مانع می‌تواند از عمل بندگان خود جلوگیری کند. </p> <h3> <span class="title" rel="16_35"><span class="phrase">پاسخ به دلیل مشرکین: تنها وظیفه پیامبران <em rel="fa_16_35_34-35" data-sentence="41:96">بلاغ مبین</em> است و مشیت خدا بر هدایت انسان مشیت تشریعی و بسته به اختیار انسان است نه تکوینی و خارج از اختیار</span></span> </h3> <p> <span class="aya" rel="16_35" data-words="25-35">کذلک فعل الذین من قبلهم فهل علی الرسل إلا البلاغ المبین</span>. </p> <p>در این آیه خطاب به رسول خدا (ص) است، و به آن جناب امر می‌کند که رسالت خود را به بلاغی آشکار ابلاغ کند و به آنچه مشرکین بهم می‌بافند و استدلالهایی که بر مرام خود می‌کنند اعتنایی نکند، زیرا ادله آنان دلیل‌هایی پوچ و باطل است و بر عکس، حجت و دلیل او تام و قاطع است، و در همین جمله کوتاه اشاره اجمالی است بر بطلان دلیل مشرکین. </p> <p>پس اینکه فرمود: <span class="aya" rel="16_35" data-words="25-29">کذلک فعل الذین من قبلهم</span> معنایش این است که این طریقی که مردم معاصر تو پیش گرفته‌اند عینا همان طریقی است که مشرکین گذشته پیمودند و غیر خدا را پرستیدند، و از پیش خود چیزهایی را که خدا حرام نکرده بود حرام کردند، و وقتی فرستادگان خدا به نزدشان می‌آمدند و از این اعمال، نهیشان می‌کردند همین را می‌گفتند   <code class="page" rel="12,352"/> که: <span class="aya" rel="16_35" data-words="5-24">لو شاء الله ما عبدنا من دونه من شیء نحن و لا آباؤنا و لا حرمنا من دونه من شیء</span>، پس آیه مورد بحث عینا همان مضمون آیه‌ <span class="aya" rel="8_52" data-words="1-13">کدأب آل فرعون و الذین من قبلهم کفروا بآیات الله فأخذهم الله بذنوبهم</span><span class="footnote" rel="1" title="مانند روش آل فرعون و آنها که قبل از ایشان بودند که آیات خدا را تکذیب کردند و خدا آنها را به جرم گناهانشان بگرفت سوره انفال، آیه ۵۲">*</span> را افاده می‌کند. </p> <p> <span class="aya" rel="16_35" data-words="30-35">فهل علی الرسل إلا البلاغ المبین</span> -یعنی رسالت خدایی را به بلاغی آشکار ابلاغ کن، و حجت را علیه ایشان تمام کن، زیرا تنها وظیفه فرستادگان خدا ابلاغ مبین و ابلاغ آشکار است و بس، وظیفه آنان این نیست که مردم را مجبور به قبول دعوت خود کنند، و یا اراده تکوینی خدای را با خود برداشته مردم را با آن اراده که از مرادش تخلف نمی‌پذیرد دعوت کنند، و یا با آن امر تکوینی خدا که اگر با آن به چیزی بگوید: موجود باش، موجود می‌شود، مردم را دعوت کنند و بطور قهر و جبر از کفر، به ایمان و از معاصی، به اطاعت بکشانند. </p> <p>چون که رسول هم بشری است مانند سایر بشرها و رسالتی که به آن مبعوث شده انذار و تبشیر، و یا به تعبیر دیگر مجموعه قوانینی اجتماعی است که خدا به او وحی کرده و صلاح دنیا و آخرت مردم را در آن قوانین در نظر گرفته و مراعات کرده است، هر چند ظاهر آن قوانین بصورت اوامر و نواهی است ولی در واقع انذار و تبشیر است، هم چنان که خود خدای تعالی فرموده: <span class="aya" rel="6_50" data-words="1-17">قل لا أقول لکم عندیخزائن الله و لا أعلم الغیب و لا أقول لکم إنی ملک</span><span class="footnote" rel="2" title="بگو من به شما نمی‌گویم که خزینه‌های خدا بدست من است و نه اینکه غیب می‌دانم، و نمی‌گویم که من فرشته‌ام سوره انعام، آیه ۵۰">*</span> این، آن چیزی است که خدا پیغمبرش را مامور کرده تا به مردم ابلاغ کند، و به نوح و پیغمبران بعد از او هم دستور داد که آن را به مردم برسانند، هم چنان که سوره هود و غیر آن گویای آن است. </p> <p>و نیز خطاب به رسول خدا (ص) فرمود: <span class="aya" rel="18_110" data-words="1-25">قل إنما أنا بشر مثلکم یوحی إلی أنما إلهکم إله واحد فمن کان یرجوا لقاء ربه فلیعمل عملا صالحا و لا یشرک بعبادة ربه أحدا</span><span class="footnote" rel="3" title="بگو من تنها بشری هستم مثل شما، به من وحی می‌شود که معبود شما یکی است پس هر که به دیدار پروردگارش امیدوار است باید عمل صالح کند و در عبادت، احدی را شریک پروردگار خود نسازد سوره کهف، آیه ۱۱۰">*</span>. </p> <p>       <code class="page" rel="12,353"/> همه این معانی را آیه مورد بحث در عبارتی کوتاه خلاصه کرده و فرموده: <span class="aya" rel="16_35" data-words="25-35">کذلک فعل الذین من قبلهم فهل علی الرسل إلا البلاغ المبین</span> چون ظاهر آن-همانطور که قبلا هم اشاره کردیم-این است که این حجت و استدلال از قدیم و جدید در میان مشرکین معروف بوده، و جوابش هم این است که شان یک نفر فرستاده خدا این نیست که مردم را مجبور بر ایمان و اطاعت کند، بلکه تنها وظیفه او ابلاغ آشکار و روشن، و انذار و تبشیر است، و دلیل مشرکین نمی‌تواند جواب این دلیل را بدهد، پس تو سرگرم کار خود باش و هیچ طمعی به هدایت گمراهان ایشان نبند، و در دو آیه بعد این اجمال بطور مفصل توضیح داده می‌شود: <code class="aya" rel="16_36"/> <span class="aya" rel="16_36" data-words="1-23">و لقد بعثنا فی کل أمة رسولا أن اعبدوا الله و اجتنبوا الطاغوت فمنهم من هدی الله و منهم من حقت علیه الضلالة...</span>. </p> <p><span class="phrase">کلمه <em rel="fa_16_36_13-13" data-sentence="5:615">طاغوت</em> در اصل مانند طغیان، مصدر و به معنای تجاوز از حد بدون حق بوده است، و اسم مصدر آن <em>طغوی</em> است، راغب گفته: طاغوت عبارت از هر متعدی و هر معبودی غیر از خداست، که هم در مفرد بکار می‌رود و هم در جمع، خدای تعالی نیز آن را هم در مفرد بکار برده و فرموده: <span class="aya" rel="2_256" data-words="10-12">فمن یکفر بالطاغوت</span> و نیز فرموده: <span class="aya" rel="39_17" data-words="1-4">و الذین اجتنبوا الطاغوت</span>، و هم در جمع بکار برده و فرموده: <span class="aya" rel="2_257" data-words="13-14">أولیاؤهم الطاغوت</span><span class="footnote" rel="1" title="مفردات راغب، ماده &lt;em&gt;طغی&lt;/em&gt; ">*</span>.</span> </p> <p>و اینکه فرمود: <span class="aya" rel="16_36" data-words="2-7">لقد بعثنا فی کل أمة رسولا</span> اشاره است به اینکه مساله بعثت رسول، امری است که اختصاص به امتی ندارد، بلکه سنتی است که در تمامی مردم و همه اقوام جریان می‌یابد، و ملاکش هم احتیاج است، و خدا به حاجت بندگان خود واقف است، هم چنان که در آیه قبلی بطور اجمال به عمومیت بعثت رسول اشاره نموده و فرمود: <span class="aya" rel="16_35" data-words="25-29">کذلک فعل الذین من قبلهم</span>. </p> <p>و جمله‌ <span class="aya" rel="16_36" data-words="8-13">أن اعبدوا الله و اجتنبوا الطاغوت</span> -بطوری که از سیاق بر می‌آید-بیان بعثت رسول است، و معنایش این است که حقیقت بعثت رسول جز این نیست که بندگان خدای را به عبادت خدا و اجتناب از طاغوت دعوت کند، زیرا امر و نهی از یک بشر به سایر افراد بشر، مخصوصا وقتی که آمر و ناهی رسول باشد جز دعوت عادی، معنای دیگری ندارد، و معنایش الجاء و اضطرار تکوینی نیست، و خود رسول نمی‌تواند چنین ادعایی بکند تا کسی در رد ادعایش بگوید: اگر خدا بخواهد ما غیر او را نمی‌پرستیم، و اگر نخواهد دیگر فرستادن رسول معنا ندارد . </p> <p>   <code class="page" rel="12,354"/> این را بدان جهت گفتیم تا بی وجهی گفتار کسانی که<span class="footnote" rel="1" title="تفسیر مجمع البیان، ج ۶، ص ۳۵۹">*</span> گفته‌اند: تقدیر کلام:  لیقول لهم اعبدوا اللَّه و اجتنبوا الطاغوت-تا به آنان بگوید خدا را بپرستید و طاغوت را اجتناب کنید می‌باشد را روشن کرده باشیم. </p> <h3> <span class="title" rel="16_37 16_36 16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_38 16_39 16_40">اشاره به اینکه همه امت‌ها به دو طایفه هدایت یافته و گمراه منقسم بوده‌اند و بیان اینکه هدایت خدا پاداش احسان در عمل، و اضلال خدا مجازات ضلالت خود عبد است</span> </h3> <p> و اینکه فرمود <span class="aya" rel="16_36" data-words="14-23">فمنهم من هدی الله و منهم من حقت علیه الضلالة</span> معنایش این است که تمامی امتها، مانند این امت، منقسم به دو طایفه بودند، یک طایفه، آنهایی که خدا هدایتشان کرده، و به عبادت او و اجتناب از طاغوت موفق شدند. </p> <p>توضیح اینکه: هدایت تنها و تنها از ناحیه خدای تعالی است و احدی با او شریک نیست و جز او به هیچ کس دیگری منتسب نمی‌شود مگر به تبع او هم چنان که خود او در قرآن مجیدش خطاب به پیغمبر گرامیش فرموده: <span class="aya" rel="28_56" data-words="1-11">إنک لا تهدی من أحببت و لکن الله یهدی من یشاء</span><span class="footnote" rel="2" title="تو هر که را که دوست بداری نمی‌توانی هدایت کنی و لیکن خدا هر که را بخواهد هدایت می‌کند سوره قصص، آیه ۵۶">*</span>. و بزودی در آیه بعدی که می‌فرماید: <span class="aya" rel="16_37" data-words="1-10">إن تحرص علی هداهم فإن الله لا یهدی من یضل</span> و همچنین در سایر آیاتی که هدایت را منحصر در خدای تعالی می‌کند به این بحث اشاره خواهیم نمود. </p> <p>و این مطلب مستلزم جبر و اضطرار نیست، که بنده هیچ دخالتی در آن نداشته باشد بلکه مقدمات آن به اختیار خود عبد است، هم چنان که آیه‌ <span class="aya" rel="29_69" data-words="1-11">و الذین جاهدوا فینا لنهدینهم سبلنا و إن الله لمع المحسنین</span><span class="footnote" rel="3" title="و کسانی که در راه ما جهاد می‌کنند بطور حتم به راههای خود هدایتشان می‌کنیم و بدرستی خدا با نیکوکاران است سوره عنکبوت، آیه ۶۹">*</span> به آن اشاره نموده و افاده می‌کند که هدایت الهی طریقی است در دسترس خود انسان، و آن طریق عبارت است از احسان در عمل که اگر احسان کند خدا با او است، و نمی‌گذارد گمراه شود. </p> <p>طایفه دوم از امتها، آنهایی هستند که ضلالت بر آنان ثابت و لازم شده و این آن ضلالتی است که خود انسان به سوء اختیارش درست می‌کند، نه آن ضلالتی که خدا بعنوان مجازات، آدمی را بدان مبتلا می‌سازد، بدلیل اینکه در باره آن، تعبیر به اثبات و لزوم کرده و در آیه بعدی آن را بخود نسبت داده و فرموده است: <span class="aya" rel="16_37" data-words="5-10">فإن الله لا یهدی من یضل</span> پس معلوم می‌شود قبلا ضلالتی بوده که خدا آن را اثبات و لازم کرده و به خود نسبت داده، و این همان ضلالت مجازاتی است (دقت بفرمائید). </p> <p>       <code class="page" rel="12,355"/> خدای تعالی در هیچ جای کلام خود اضلال را به خود نسبت نداده مگر آن اضلالی که مسبوق به ظلم خود عبد یا فسق و کفر و تکذیب او و نظایر آن باشد. مثلا فرموده‌ <span class="aya" rel="2_258" data-words="42-47">و الله لا یهدی القوم الظالمین</span><span class="footnote" rel="1" title="خدا ستمگران را هدایت نمی‌کند سوره جمعه، آیه ۵">*</span> و معلوم است که هدایت نکردن، عین اضلال است. و نیز فرموده: <span class="aya" rel="2_26" data-words="38-43">و ما یضل به إلا الفاسقین</span><span class="footnote" rel="2" title="و با آن گمراه نمی‌کند مگر فاسقان را سوره بقره، آیه ۲۶">*</span> و نیز فرموده: <span class="aya" rel="4_168-169" data-words="1-17">إن الذین کفروا و ظلموا لم یکن الله لیغفر لهم و لا لیهدیهم طریقا، إلا طریق جهنم</span><span class="footnote" rel="3" title="کسانی که کافر شدند و ستم کردند خدا ایشان را نخواهد آمرزید و به راهی هدایت نخواهد کرد مگر راه دوزخ سوره نساء آیه ۱۶۸">*</span> و نیز فرموده: <span class="aya" rel="61_5" data-words="17-21">فلما زاغوا أزاغ الله قلوبهم</span><span class="footnote" rel="4" title="و چون منحرف شدند خدا دلهایشان را منحرف کرد سوره صف، آیه ۵">*</span> و همچنین آیاتی دیگر. </p> <p>در آیه مورد بحث خدا نفرمود: پس بعضی از ایشان کسانیند که خدا هدایتشان کرده و بعضی کسانیند که گمراهشان نموده با اینکه جا داشت همین جور تعبیر فرماید چون این ضلالت، ضلالت مجازات و مستند به خدای تعالی است، و این بدان جهت بود که کسی توهم نکند اصل ضلالت هم مستند به او است بلکه اول کسانی را که هدایت کرده اسم برد آن گاه کسانی که سزاوار گمراهی هستند را در مقابل آنان آورد و آنها کسانیند که به اختیار خود ضلالت را بر هدایت برگزیدند یعنی این را اختیار کردند که هدایت نشوند و خدا هم با اینکه کار او هدایت است هدایتشان نکرد. </p> <p>توضیح این مطلب با بیان دیگر این است که: فرق میان ضلالت ابتدایی که منسوب به بنده خداست با ضلالت مجازاتی که منسوب به خدای تعالی است این است که خدای تعالی در اصل خلقت بشر استعداد هدایت و امکان رشد را در او نهاده بطوری که اگر بر طبق فطرتش قدم بردارد و فطرت خود را مریض نکند و استعداد هدایت خود را با پیروی از هوی و ارتکاب گناهان باطل نکند و بر فرض هم که گناهی از او سر بزند نقیصه‌ای که از این راه بر فطرتش وارد شده با ندامت و توبه جبران نماید، خدای تعالی هدایتش می‌کند این هدایت هدایت پاداشی و از ناحیه خدای تعالی است، هم چنان که استعداد اولی و فطریش هدایت اولی او بود. </p> <p>و اگر هوای نفس خود را پیروی نموده پروردگار خود را نافرمانی کند و به تدریج استعداد فطری را که برای هدایت داشت باطل سازد خداوند هم هدایت را به وی افاضه         <code class="page" rel="12,356"/> نمی‌فرماید و این آن ضلالتی است که بسوء اختیار خود برای خود درست کرده، حال اگر ندامتی به وی دست ندهد و توبه نکند خداوند هم او را بر حالی که دارد باقی گذارده ضلالتش را تثبیت می‌کند و این آن ضلالت خدایی و مجازاتی است. </p> <p>و چه بسا بعضی توهم کنند که: امکان و استعداد همیشه دو طرفی است، کسی که استعداد هدایت دارد، استعداد ضلالت هم دارد، و انسان همواره میان آثار وجودی و افعال مثبته خود در حال تردد است و همه اینها از خداوند متعال است حتی استعداد و امکان اولیه اش. </p> <h3> <span class="title" rel="16_36"><span class="phrase">توضیح اینکه <em rel="fa_16_36_23-23" data-sentence="12:53">ضلالت</em> امر عدمی است و نمی‌توان گفت خدا آن را ایجاد کرده است</span></span> </h3> <p> لیکن توهم مزبور بسیار واهی و سست است زیرا درست است که امکان، امری دو طرفی است و لیکن یک طرف دیگر امکان مورد بحث که ضلالت است امر وجودی نیست که آن را به خدا نسبت دهیم و بگوییم انسان چه راه هدایت را انتخاب کند و چه راه ضلالت را در هر دو حال خدا او را چنین و چنان کرده است. پس ضلالت از این جهت ضلالت است که عدم هدایت است و اگر آن را امری وجودی و ثبوتی بگیریم دیگر عدم هدایت و ضلالت نخواهد بود بلکه در اینصورت هدایت و ضلالت دو اثر از آثار وجودی می‌شوند، مانند آثار وجودی که بر یک سنگ یا کلوخ مترتب می‌شود که هر دو وجودی است. </p> <p>و به عبارت دیگر: ضلالت، وقتی ضلالت است که در برابرش هدایتی باشد که این نسبت به آن ضلالت باشد یعنی کمالی که در هدایت است فاقد باشد و در اینصورت مسلم است که بخاطر آن فقدان و ناداری کمال، ضلالت شده، پس ضلالت امری عدمی است، و اگر امری وجودی فرض شود دیگر ضلالت نیست و دیگر انسانها به دو قسم ضال و مهتدی تقسیم نمی‌شوند و حالات انسانی هم به دو حالت ضلالت و هدایت تقسیم نمی‌گردد، پس چاره‌ای جز این نیست که ضلالت را امری عدمی بدانیم و ضلالت اولی هر کسی را به خود او منسوب نماییم-پس در اینجا به دقت تامل کنید تا قدمها بعد از ثبوتش نلغزد-. </p> <p> <span class="aya" rel="16_36" data-words="24-31">فسیروا فی الأرض فانظروا کیف کان عاقبة المکذبین</span> -از ظاهر سیاق بر می‌آیدکه خطاب در کلمه <em>سیروا-سیر کنید</em> به کسانی است که شرک ورزیده و می‌گفتند: اگر خدا می‌خواست چیزی غیر از او نمی‌پرستیدیم و التفات از غیبت به خطاب به ایشان برای بهتر تاثیر کردن سخن و تثبیت کلام و اتمام حجت بوده است. </p> <p>جمله مورد بحث، متفرع است بر بیانی که در جواب حجت مشرکین، هم بطور<code class="page" rel="12,357"/> اجمال و هم بطور تفصیل ایراد شد و حاصل معنای آن این است که رسالت و دعوت نبوی از باب اراده تکوینی نیست که وقتی می‌گوید: عبادت بتها و تحریم حلالهای خدایی را ترک کنید، مشرکین مجبور به آن شوند تا اگر مجبور نشدند بگویند: دعوت، دعوت نبوی و آسمانی نیست و این شخص در ادعایش که من فرستاده خدایم دروغ می‌گوید بلکه دعوت نبوی هم مانند سایر دعوتها عادی است. خداوند هم به خاطر آن، اشخاصی را مبعوث می‌کند تا شما را به عبادت خدا و دوری از طاغوتها دعوت کنند، و حقیقت این دعوت انذار و تبشیر است، دلیل بر این معنی هم آثاری است که از امتهای گذشته و انقراض یافته باقی مانده و از نزول عذاب حکایت می‌کند، پس در پهنای زمین سیر کنید تا ببینید سرانجام تکذیب کنندگان چه بوده است و در نتیجه بفهمید که دعوت انبیاء همین دعوت عادی که انذار و تبشیر اساس آن را تشکیل می‌دهد حق است و رسالت به آن معنایی که شما پنداشته‌اید نیست. </p> <p><code class="aya" rel="16_37"/> <span class="aya" rel="16_37" data-words="1-15">إن تحرص علی هداهم فإن الله لا یهدی من یضل و ما لهم من ناصرین</span>. </p> <p>بعد از آنکه بیان کرد که امتهای گذشته به دو طائفه منقسم بودند یکی از آن دو آنهایی بودند که ضلالت بر آنان تثبیت شده بود و همانها بودند که شرک ورزیده و آن حرفهایی را که نقل کردیم می‌زدند، مانند مشرکینی که قبل از آنان بودند، اینک در این آیه می‌فرماید که ثبوت ضلالت در حق آنان ثبوتی است زوال ناپذیر و غیر قابل تغییر، چون در حقیقت هدایت کننده‌ای جز خدا نیست پس اگر هدایت آنان جائز و ممکن بود خدا هدایتشان می‌کرد ولی نکرده و نمی‌کند بلکه گمراهشان می‌سازد و چون گمراهی با هدایت جمع نمی‌شود دیگر امیدی به هدایتشان نیست یاری کننده‌ای هم که آنان را یاری کند وجود ندارد چون کسی نیست که بر خدا غلبه کند. </p> <p>پس در آیه، رسول خدا را تسلیت و دلداری داده و ارشاد می‌کند به اینکه نسبت به هدایت آنان حرص نورزد و اعلام می‌دارد که قلم قضای الهی در حق آنان ضلالت را نوشته و خدا فعل خود را نقض نمی‌کند، چون نزد او سخنی مبدل نمی‌شود و او نسبت به بندگان، ستمکار نیست. </p> <p>پس اینکه فرمود <span class="aya" rel="16_37" data-words="1-4">إن تحرص علی هداهم...</span>، تقدیرش این است که: ان تحرص علی هداهم لم ینفعهم حرصک شیئا هر چه هم که بر هدایت آنان حریص شوی، این حرص تو سودی به حال آنان ندارد، زیرا از آنهایی نیستند که هدایت برایشان ممکن باشد، چون هدایت، تنها و تنها بدست خداست و خدا هم ایشان را هدایت نمی‌کند بلکه گمراه می‌کند، نه خدا کار خود را نقض می‌نماید و نه ایشان به غیر از خدا یاوری دارند که بر او<code class="page" rel="12,358"/> غلبه کند، و بر خلاف گفته خدا است که خودش ایشان را هدایت نماید. </p> <h3> <span class="title" rel="16_35 16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_36 16_37 16_38 16_39 16_40">عدم صحت استفاده‌هایی که هر یک از جبریون و مفوضه خواسته‌اند در جهت اثبات مذهب خود از استدلال مشرکین بکنند</span> </h3> <p> در این آیات سه‌گانه مشاجراتی طولانی میان جبری مذهبان و تفویضی مذهبان، درگرفته و هر طائفه مطابق مذهب خود آن را تفسیر نموده‌اند، حتی <em>امام رازی</em> گفته: مشرکین مقصودشان از جمله اگر خدا بخواهد ما غیر از او چیزی را نمی‌پرستیم... این بوده که چون هدایت و ضلالت و توحید و شرک همه‌از خدای تعالی است پس بعثت انبیاء لغو و بی فایده است، جواب سخن ایشان این است که این حرف اعتراض بر خداست، و معنایش این است که انسان از خدا مطالبه دلیل کند که علت احکام و افعال تو چیست و این از فضولیهایی است که بطلانش بر کسی پوشیده نیست، زیرا به خدا گفته نمی‌شود: چرا چنین کردی و چنان نکردی؟ آن گاه گفته: پس ثابت شد که خدای تعالی که مشرکین و گویندگان آن حرف را مذمت کرده بدین جهت مذمت نکرده که دروغ گفته‌اند و مساله هدایت و ضلالت به دست خدا نیست بلکه از این جهت بوده که آنان خیال می‌کردند این امر مانع تقویت بعثت انبیاء شده و مجوز این می‌شود که ایشان بر شرک خود باقی بمانند<span class="footnote" rel="1" title="تفسیر فخر رازی، ج ۲۰، ص ۲۷، ط تهران">*</span>. </p> <p>در مقابل، زمخشری گفته: مشرکین آنچه کار زشت می‌کردند به خدا نسبت می‌دادند و می‌گفتند: اگر خدا می‌خواست، چنین و چنان می‌کردیم و این بقیه سخن جبری مذهبان است که اسلافشان (گذشتگان) هم به همین اشتباه دچار بوده، و حال آنکه رسولان جز ابلاغ حق و اینکه خداوند به شهادت قرآن و برهان هرگز شرک و معاصی را نمی‌خواهد، و اعلام قباحت شرک و برائت خدا از کارهای بندگان و اینکه بندگان هر چه می‌کنند به اختیار خود می‌کنند و خدا ایشان را وادار به نیکی‌ها نموده و بر آن توفیقشان می‌دهد و از بدیها زنهارشان داده و بر آن تهدیدشان می‌کند ماموریتی ندارند.<span class="footnote" rel="2" title="الکشاف ج ۲ ص ۶۰۴ ط بیروت">*</span> و لیکن بگومگوی این دو طائفه از دو طرف بسیار طولانی است. </p> <p>و شما خواننده عزیز فهمیدید که آیات مورد بحث غرض دیگری غیر از آنچه اینان پنداشته‌اند را دنبال می‌کند و آن غرض افاده این معنی است که مقصود مشرکین از جمله <span class="aya" rel="16_35" data-words="5-13">لو شاء الله ما عبدنا من دونه من شیء...</span> ابطال رسالت بود به این بیان که آنچه انبیاء آورده‌اند که از شرک و تحریم حلالها نهی می‌کنند اگر حق می‌بود هر آینه خدا ترک آن را     <code class="page" rel="12,359"/> از ما می‌خواست و اگر می‌خواست هرگز از ما سر نمی‌زد، و حال آنکه مطلب چنین نیست. </p> <p>این است غرض آیات مورد بحث و اما اینکه اراده الهی تعلق گرفته به اینکه مشرکین شرک بورزند، چنانچه جبری‌ها پنداشته‌اند و یا تعلق نگرفته و محال است تعلق بگیرد بلکه افعال بندگان مخلوق خود آنها است بدون اینکه خدا در آن کاره‌ای باشد، آن طور که تفویضی مسلکان خیال کرده‌اند مطالبی است که از مدلول کلام مشرکین خارج است و نسبت به دلیلی که آورده‌اند اجنبی است، همان دلیلی که گفتیم به کمک سیاق استفاده می‌شود. </p> <h3> <span class="title" rel="16_37 16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_36 16_38 16_39 16_40">در قیامت یاورانی هستند که مشرکین از یاری آنها بهره‌مند نمی‌شوند</span> </h3> <p> جمله‌ <span class="aya" rel="16_37" data-words="11-15">و ما لهم من ناصرین</span> دلالت دارد بر اینکه غیر ایشان، یاوران زیادی دارند، نه یک یاور، زیرا از سیاق کلام بر می‌آید که مشرکین اصلا یاور ندارند، نه یکی و نه بیشتر، و اگر عنایتی در کار نبود جا داشت بفرماید یاوری ندارند، و لیکن فرمود یاورانی ندارند تا بفهماند غیر ایشان یاورانی دارند، و معلوم می‌شود در روز قیامت یاورانی وجود دارد، ولی مشرکین از یاری آنها بی‌بهره‌اند، و غیر مشرکین کسانی هستند که از یاری آنها بهره‌مند می‌شوند، و قطعا آن کسان، جز افرادی که به هدایت الهی مهتدی شده‌اند نمی‌توانند باشند، و نظیر این آیه در اشاره به این معنا حکایتی است که خدای سبحان از مجرمین روز قیامت کرده که خودشان می‌گویند: <span class="aya" rel="26_100" data-words="1-4">فما لنا من شافعین</span><span class="footnote" rel="1" title="پس امروز ما را شفاعت‌کنندگانی نیست سوره شعراء، آیه ۱۰۰">*</span> و این یاوران همانا ملائکه کرامند، و سایر اسباب توفیق و هدایت و خدای سبحان هم در پشت سر آنان محیط به یاری و شفاعت آنان است، هم چنان که فرمود: <span class="aya" rel="40_51" data-words="1-13">إنا لننصر رسلنا و الذین آمنوا فی الحیاة الدنیا و یوم یقوم الأشهاد</span><span class="footnote" rel="2" title="همانا ما فرستادگان خود و آنان را که به ایشان ایمان آورده‌اند در زندگی دنیا و در روزی که گواهان بپا خیزند یاری می‌کنیم سوره مؤمن، آیه ۵۱">*</span>. </p> <p><code class="aya" rel="16_38"/> <span class="aya" rel="16_38" data-words="1-11">و أقسموا بالله جهد أیمانهم لا یبعث الله من یموت بلی...</span>. </p> <p>راغب در مفردات می‌گوید: جهد و جهد-به فتحه جیم و ضمه آن-هر دو به معنای طاقت است، و دشوارتر از آن را مشقت گویند، و معنای‌ <span class="aya" rel="16_38" data-words="1-5">و أقسموا بالله جهد أیمانهم</span> این است که به خدا سوگند خوردند، و در سوگند خود کوشش کردند که تا آنجا که می‌توانند سوگند رساتری باشد.<span class="footnote" rel="3" title="مفردات راغب، ماده &lt;em&gt;جهد&lt;/em&gt; ">*</span> و در مجمع البیان<span class="footnote" rel="4" title="تفسیر مجمع البیان، ج ۶، ص ۳۶۰، ط تهران">*</span> گفته معنای این جمله این است که قسم را به نهایت رساندند. </p> <p>         <code class="page" rel="12,360"/> جمله‌ <span class="aya" rel="16_38" data-words="6-10">لا یبعث الله من یموت</span> انکار حشر و قیامت بوده و کنایه از این است که مرگ، نابودی و فنا است و بعد از مرگ خلقت جدیدی نیست، و این حکایت کلام مشرکین منافات با اعتقاد بیشتر و یا همه آنان به تناسخ ندارد، چه تناسخ غیر مساله حشر و خلقت جدید است، تناسخ به معنای این است که روح مرده‌ای به بدن انسانی دیگر و یا موجودی دیگر منتقل شود، و باز در همین دنیا زندگی را ادامه دهد که از آن تعبیر می‌کنند به تولد بعد از تولد. </p> <p>و معنای اینکه فرمود: <span class="aya" rel="16_38" data-words="11-14">بلی وعدا علیه، حقا</span> این است که مساله آن طور که اینان پنداشته‌اند، نیست، بلکه خدا هر که را که بمیرد دوباره زنده می‌کند و این وعده وعده‌ای است ثابت و به عهده خدا، یعنی خدا بر خود واجب کرده که این وعده را نسبت به بندگان خویش عملی سازد، پس به هیچ وجه تخلف و تغیر نمی‌پذیرد. </p> <p> <span class="aya" rel="16_38" data-words="15-20">و لکن أکثر الناس لا یعلمون</span> -و لیکن بیشتر مردم نمی‌دانند که این وعده را نسبت به بندگان خویش عملی خواهد کرد و وعده‌ای است غیر قابل تخلف و قضایی است غیر قابل تغیر، علت ندانستنشان هم این است که از آیات خدا که همه دلالت بر بعث می‌کند و از این وعده کشف می‌نماید اعراض کرده‌اند، و آن آیات خلقت آسمانها و زمین و اختلاف مردم در ظلم و طغیان و عدالت و احسان و تکلیف نازل شده در شرایع الهی است. </p> <p><code class="aya" rel="16_39"/> <span class="aya" rel="16_39" data-words="1-12">لیبین لهم الذی یختلفون فیه و لیعلم الذین کفروا أنهم کانوا کاذبین</span>. </p> <p> <em>لام</em> در ابتدای این آیه، لام غایت و غرض است، و به آیه چنین معنا می‌دهد: هر کس که بمیرد خداوند مبعوثش می‌کند تا برایشان بیان نماید که...، و این غایت، و غایت بعدش یعنی: <em>و تا بداند</em> در حقیقت یک غایت است، چون دومی از متفرعات اولی و از لوازم آنست، به جهت اینکه وقتی اختلاف کافران با پیامبرانشان با آمدن معاد حل گردید قهرا می‌فهمند که در انکار معاد دروغ می‌گفته‌اند. و اختلاف مردم هم بر سر شؤون روز قیامت حل می‌گردد، چون به چشم خود، اوضاع آن را مشاهده می‌کنند. </p> <h3> <span class="title" rel="16_22 16_23 16_24 16_25 16_26 16_27 16_28 16_29 16_30 16_31 16_32 16_33 16_34 16_35 16_36 16_37 16_38 16_39 16_40">اینکه در روز قیامت حق و حقیقت در موارد اختلاف در معارف دینی به عیان روشن می‌شود از معرفات قیامت است</span> </h3> <p> و در کلام خدای سبحان این تعبیر و نظیر آن مکرر آمده، و آن قدر تکرار شده که می‌توان مساله رفع اختلاف و تبین آن را یکی از معرفات روز قیامت شمرد، روزی که سنگینی‌اش نه تنها کمر بشر را خم می‌کند بلکه بر آسمان و زمین هم سنگینی می‌کند و تفاصیلی هم که خدای تعالی در کلام مجیدش برای این روز بیان می‌کنداز قبیل عبور از صراط و تطایر کتب و سنجش اعمال و حساب و فصل قضاء، همه از فروعات این معرف است. </p> <p>پر واضح است-مخصوصا از سیاق آیات قیامت-که مقصود از <em>اختلاف</em> ، اختلاف<code class="page" rel="12,361"/> از لحاظ خلقت به نحو ذکوریت و انوثیت و بلندی و کوتاهی و سفید و سیاهی نیست، بلکه مقصود، از اختلاف، اختلافی است که در باره دین حق از نظر اعتقاد و یا از لحاظ عمل داشتند، و خدای تعالی آن را در دنیا در کتابهایی فرستاده بود و در زبان انبیایش بهر طریقی که ممکن بود بیان کرده بود، هم چنان که خودش فرمود: <span class="aya" rel="16_64" data-words="1-11">و ما أنزلنا علیک الکتاب إلا لتبین لهم الذی اختلفوا فیه</span><span class="footnote" rel="1" title="و ما کتاب را به تو نازل نکردیم مگر برای اینکه برای مردم روشن سازی آنچه را که در آن اختلاف می‌کنند سوره نحل، آیه ۶۴">*</span>. </p> <p>از همین جا برای روشنفکر متدبر روشن می‌شود که آن بیانی که خدا در قیامت دارد غیر بیان دنیایی او یعنی کتاب او و زبان انبیاء و حکمت و موعظه و جدال پسندیده ایشان است، بیانی است که ظهورش از همه اینها بیشتر است، و بیانی که اینقدر روشن باشد جز عیان چیز دیگری نمی‌تواند باشد، عیانی که دیگر جایی برای شک و تردید و وسوسه درونی باقی نمی‌گذارد، هم چنان که در آیه‌ <span class="aya" rel="50_22" data-words="2-12">کنت فی غفلة من هذا فکشفنا عنک غطاءک فبصرک الیوم حدید</span><span class="footnote" rel="2" title="تو از این (روز سخت) در غفلت بودی تا آنکه ما پرده‌ات را کنار زدیم اینک دیدگانت تیز است سوره ق، آیه ۲۲">*</span> و آیه‌ <span class="aya" rel="24_25" data-words="1-12">یومئذ یوفیهم الله دینهم الحق و یعلمون أن الله هو الحق المبین</span><span class="footnote" rel="3" title="خدا امروز دین حق ایشان را به ایشان می‌دهد و می‌فهمند که خدا حق آشکار است سوره نور، آیه ۲۵">*</span> به این معنا اشاره می‌فرماید. </p> <p>پس آن روز آن حقایق و معارف دینی را که در باره‌اش اختلاف می‌کردند به چشم خود می‌بینند، اعمال صالح را از کارهای باطلی که بطور دایم می‌کردند تمیز می‌دهند و حق برایشان مکشوف می‌شود. </p> <p><code class="aya" rel="16_40"/> <span class="aya" rel="16_40" data-words="1-10">إنما قولنا لشیء إذا أردناه أن نقول له کن فیکون</span>. </p> <p>این آیه نظیر آیه 82 سوره یس است که می‌فرماید: <span class="aya" rel="36_82" data-words="1-10">إنما أمره إذا أراد شیئا أن یقول له کن فیکون</span> -همانا فرمان خدا بر این است که وقتی اراده خلقت چیزی را بکند تا بگوید موجود باش، موجود می‌شود از ترکیب این دو آیه بدست می‌آید که خدا امر خود را قول هم نامیده هم چنان که امر و قولش را از جهت قوت و محکمی و ابهام‌ناپذیری، حکم و قضاء نیز خوانده و فرموده: <span class="aya" rel="12_67" data-words="15-26">و ما أغنی عنکم من الله من شیء إن الحکم إلا لله</span><span class="footnote" rel="4" title="من نمی‌توانم از خدا بی‌نیازتان کنم، حکمی نیست مگر آنکه برای او است سوره یوسف، آیه ۶۷">*</span> و نیز فرموده:         <code class="page" rel="12,362"/> <span class="aya" rel="15_66" data-words="1-10">و قضینا إلیه ذلک الأمر أن دابر هؤلاء مقطوع مصبحین</span><span class="footnote" rel="1" title="ما این قضیه را به لوط فهماندیم که نسل این مردم در صبحگاهی قطع خواهد شد سوره حجر، آیه ۶۶">*</span> و نیز فرموده: <span class="aya" rel="2_117" data-words="5-13">و إذا قضی أمرا فإنما یقول له کن فیکون</span><span class="footnote" rel="2" title="و چون بر امری قضاء براند تنها کافی است بگوید:  (موجود) باش، که آن امر (موجود) می‌شود سوره بقره، آیه ۱۱۷">*</span>. </p> <p>هم چنان که قول خاص خود را کلمه نامیده و فرموده: <span class="aya" rel="37_171-172" data-words="1-9">و لقد سبقت کلمتنا لعبادنا المرسلین، إنهم لهم المنصورون</span><span class="footnote" rel="3" title="به تحقیق کلمه خاص ما برای بندگان مرسلمان در سابق گذشته که اینان یاری شدگانند">*</span> و نیز فرموده: <span class="aya" rel="3_59" data-words="1-15">إن مثل عیسی عند الله کمثل آدم خلقه من تراب ثم قال له کن فیکون</span><span class="footnote" rel="4" title="بدرستی که مثل عیسی در نزد خدا همانند مثل آدم است که از خاکش خلق کرد سپس به او گفت (موجود) باش پس (موجود) شد سوره آل عمران، آیه ۵۹">*</span> و سپس در باره همان عیسی فرمود: <span class="aya" rel="4_171" data-words="22-29">و کلمته ألقاها إلی مریم و روح منه</span><span class="footnote" rel="5" title="و کلمه او و روح اوست که به مریم القاء نمود سوره نساء، آیه ۱۷۱">*</span>. </p> <h3> <span class="title" rel="16_40 16_26">اشاره به تعابیر مختلف از ایجاد خدای تعالی به: قول، کلمه، امر، اراده و قضای خدا و بیانی در باره عدم تخلف اشیاء از امر خدا <span class="aya" rel="16_40" data-words="6-10">أن نقول له کن فیکون</span> </span> </h3> <p> پس از همه اینها بدست آمد که ایجاد خدای تعالی یعنی آنچه که از وجود بر اشیاء افاضه می‌کند-که به وجهی همان وجود اشیاء موجود است-همان امر او و قول او و کلمه اوست که قرآن در هر جا به یک نحو تعبیرش فرموده، لیکن از ظاهر تعابیر قرآن بر می‌آید که کلمه خدا همان قول او است، به اعتبار خصوصیت و تعینش. </p> <p>و از این معنا روشن می‌گردد که اراده و قضای خدا نیز یکی است، و بر حسب اعتبار، از قول و امر مقدم است، پس خدای سبحان نخست چیزی را اراده می‌کند و قضایش را می‌راند سپس به آن امر می‌کند و می‌گوید باش و او می‌شود. </p> <p>و عدم تخلف اشیاء از امر او را تعلیل کرده که چون قول او حق است، و فرموده: <span class="aya" rel="6_73" data-words="1-15">و هو الذی خلق السماوات و الأرض بالحق و یوم یقول کن فیکون قوله الحق</span><span class="footnote" rel="6" title="او کسی است که آسمانها و زمین را به حق آفرید، و روزی که می‌گوید (موجود) باش پس  (موجود) می‌شود چون قول او حق است سوره انعام، آیه ۷۳">*</span> که از آن بدست می‌آید قول او حق است یعنی ثابت به حقیقت معنای ثبوت است، یعنی عین خارجیت است     </p> <p>سوره صافات، آیه 172.        <code class="page" rel="12,363"/> که همان فعل او است، پس دیگر فرض تخلف و عروض کذب یا بطلان ندارد، زیرا از بدیهیات است که هر واقع و ثابتی، آن طور که واقع شده تغیر نمی‌پذیرد، پس خدا در فعلش که همان واقع است خطاء و غلط مرتکب نمی‌شود و امرش رد و قولش دروغ و وعده‌اش خلف نمی‌گردد. </p> <p>از این آیه و از آیه‌ <span class="aya" rel="16_35" data-words="1-13">و قال الذین أشرکوا لو شاء الله ما عبدنا من دونه من شیء...</span> این نکته هم روشن می‌شود که برای خدا دو اراده است: اراده تکوینی که غیر قابل تخلف است و اراده تشریعی که ممکن است هم عصیان شود و هم اطاعت و ما بزودی ان شاء اللَّه این بحث را تا حدی استیفاء می‌کنیم. </p> <h3>بحث روایتی</h3> <p> در تفسیر قمی به سند خود از امام ابی جعفر (ع) روایت کرده که در ذیل جمله‌ <span class="aya" rel="16_26" data-words="1-10">قد مکر الذین من قبلهم فأتی الله بنیانهم من القواعد...</span> فرموده: منظور خانه مکر ایشان است، یعنی مردند، و خدا در آتش نگهشان داشت، و این مثل است برای دشمنان آل محمد<span class="footnote" rel="1" title="تفسیر قمی، ج ۱، ص ۳۸۴">*</span>. </p> <p>مؤلف: ظاهر این روایت این است که جمله‌ <span class="aya" rel="16_26" data-words="6-8">فأتی اللهبنیانهم...</span> کنایه از بطلان مکر ایشان است نه خانه ظاهریشان. </p> <p>و در تفسیر عیاشی از محمد بن مسلم از امام ابی جعفر (ع) روایت کرده که فرمود: منظور از <span class="aya" rel="16_26" data-words="6-10">فأتی الله بنیانهم من القواعد</span> آن خانه‌ای بوده که برای مشورت در آزار و اذیت انبیاء در آنجا جمع می‌شدند<span class="footnote" rel="2" title="تفسیر عیاشی، ج ۲، ص ۲۵۸، ح ۱۹">*</span>. </p> <p>و در تفسیر قمی در ذیل جمله‌ <span class="aya" rel="16_27" data-words="13-16">قال الذین أوتوا العلم...</span> از امام (ع) نقل کرده که فرمود: منظور از <span class="aya" rel="16_27" data-words="14-16">الذین أوتوا العلم</span> ائمه‌اند که به دشمنان می‌گویند: کجایند شرکای شما و آنهایی که در دنیا اطاعتشان می‌کردید؟ آن گاه می‌گوید: امام فرمود: آنهایی هم که ملائکه جانشان را می‌گیرند در حالی که به خود ستم کردند همین طائفه‌اند که: <span class="aya" rel="16_28" data-words="6-7">فألقوا السلم</span> در برابر بلاهایی که بر سرشان می‌آید تسلیم گشته می‌گویند: <span class="aya" rel="16_28" data-words="8-12">ما کنا نعمل من سوء</span> -ما هیچ بدی نکردیم خدا هم سخنشان را رد نموده می‌فرماید: بلی...<span class="footnote" rel="3" title="تفسیر قمی، ج ۱، ص ۳۸۵">*</span>. </p> <p>       <code class="page" rel="12,364"/> و شیخ در امالی به سند خود از ابی اسحاق همدانی از امیر المؤمنین (ع) روایت کرده که در ضمن نامه‌ای که به اهل مصر نوشتند فرمودند: یا عباد اللَّه ان اقرب ما یکون العبد من المغفرة و الرحمة حین یعمل بطاعته و ینصح فی توبته علیکم بتقوی اللَّه فانها یجمع الخیر و لا خیر غیرها و یدرک بها من خیر الدنیا و خیر الآخرة، قال اللَّه عز و جل: <span class="aya" rel="16_30" data-words="1-24">و قیل للذین اتقوا ما ذا أنزل ربکم قالوا خیرا للذین أحسنوا فی هذه الدنیا حسنة و لدار الآخرة خیر و لنعم دار المتقین</span> -یعنی: ای بندگان خدا نزدیک‌ترین حالی که انسان به آمرزش خدا و رحمت او دارد آن موقعی است که به طاعت خدا عمل کند و بطور جدی توبه نماید، بر شما باد تقوا، که تمامی خیرات را برای شما جمع می‌کند، و اصولا غیر از تقوا چیز دیگری نیست، به وسیله تقوی است که آدمی به سهمی از خیر دنیا و آخرت می‌رسد، هم چنان که خدای تعالی فرمود: و به کسانی که پرهیز کردند گفته می‌شود پروردگارتان چه چیز نازل کرده بود؟ می‌گویند خیر را آری برای کسانی که خوبی کنند در این دنیا حسنه‌ای است و البته آخرت برای متقین بهترین سر منزل است<span class="footnote" rel="1" title="امالی شیخ مفید ص ۲۶۰ ح ۳ با اندکی اختلاف در عبارت">*</span>. </p> <h3> <span class="title" rel="16_28 16_30 16_32 16_22 16_23 16_24 16_25 16_26 16_27 16_29 16_31 16_33 16_34 16_35 16_36 16_37 16_38 16_39 16_40">روایتی در باره سلطنت و قدرت نامحدود خدا</span> </h3> <p> و در تفسیر عیاشی از ابن مسکان از ابی جعفر (ع) در ذیل جمله‌ <span class="aya" rel="16_30" data-words="21-24">و لنعم دار المتقین</span> روایت کرده که فرمود: یعنی دنیا.<span class="footnote" rel="2" title="تفسیر عیاشی ج ۲، ص ۲۵۸، ح ۲۴">*</span> و در تفسیر <em>قمی</em> در ذیل جمله‌ <span class="aya" rel="16_32" data-words="1-4">الذین تتوفاهم الملائکة طیبین</span> از امام نقل کرده که فرمود: منظور مؤمنینند که میلادشان در دنیا میلادی طیب است<span class="footnote" rel="3" title="تفسیر قمی ج ۱، ص ۳۸۵">*</span>. </p> <p>مؤلف: با در نظر گرفتن اینکه جمله‌ <span class="aya" rel="16_28" data-words="1-5">الذین تتوفاهم الملائکة ظالمی أنفسهم...</span> در مقابل آن قرار دارد معنای روشنی از روایت مذکور به دست نمی‌دهد ولی چون روایت ضعیف است امر سهل است. </p> <h3> <span class="title" rel="16_24 16_27 16_30"> (روایاتی در ذیل: <span class="aya" rel="16_27" data-words="14-16">الذین أوتوا العلم</span>، <span class="aya" rel="16_30" data-words="9-10">... قالوا خیرا</span>، <span class="aya" rel="16_24" data-words="9-11">قالوا أساطیر-الأولین</span> و...) </span> </h3> <p> و در الدر المنثور است که ابن ابی حاتم از <em>سدی</em> نقل کرده که گفت قریش جمع شدند و با هم گفتند محمد (ص) مردی شیرین زبان است وقتی شخصی با او هم صحبت شود آن چنان در وی اثر می‌گذارد که گویی عقلش را می‌برد و لذا باید بگردید و از اشراف خود عده معدودی انتخاب کنید که انسابشان معروف باشد، و غریبه‌ها همه آنان را بشناسند، و آن گاه هر یک را هر شب و یا یک شب در میان به سر راهی از راههای       <code class="page" rel="12,365"/> مکه بفرستید تا غریبه‌هایی که به سر وقت وی می‌آیند آنان را از آمدن منصرف سازند، همین کار را هم کردند و هر یک بر سر راهی رفته هر کس را می‌دیدند که از خارج به مکه می‌آید تا هم از بستگان خود در مکه خبر گرفته و هم شخصا محمد (ص) را دیدار کنند نزدیک شده خود را معرفی می‌کرد، و شخص وارد او را می‌شناخت، و سپس می‌گفت من تو را از وضع محمد آگهی می‌دهم، او مردی دروغگو است که جز مردم سفیه و بی شعور و مشتی برده و یا کسانی که خیر در آنها نیست پیرویش نکردند، شیوخ و شخصیتهای قومش همه از او کناره‌گیری نمودند. از اینگونه دروغها بهم می‌بافتند تا طرف را از همان وسط راه برگردانند، و آیه شریفه‌ <span class="aya" rel="16_24" data-words="1-11">و إذا قیل لهم ما ذا أنزل ربکم قالوا أساطیر الأولین</span> در این باره نازل شد. </p> <p>و لیکن اگر آن شخص وارد شونده از کسانی بود که خدا می‌خواست ارشادش کند در جواب کارشکنان می‌گفت: ما از طرف مردم خود بعنوان سفیر آمده‌ایم، و چه بد سفیری خواهیم بود اگر بعد از آمدن این همه راه که بیش از مسیر یک روز از راه نمانده بدون اینکه این مرد را دیدار نموده و ببینیم چه می‌گوید، تا خبرش را برای قوممان ببریم به دیار خود برگردیم، نه چنین چیزی ممکن نیست باید این مرد را دید و با او گفتگو نموده خبرش را برای مردم خود ببریم، و همین کار را هم می‌کردند، داخل شهر مکه شده گروندگان به آن جناب را دیدار نموده از ایشان می‌پرسیدند: محمد چه می‌گوید؟ آنها می‌گفتند: خیر می‌گوید و نوید می‌دهد که برای هر کسی که احسان کند در دنیا مال و رفاه زندگی است و البته خانه آخرت که بهشت است بهتر است<span class="footnote" rel="1" title="الدر المنثور، ج ۴، ص ۱۱۶">*</span>. </p> <p>مؤلف: اعتبار عقلی، مساعد با این روایت است و لیکن قسمت آخرش که خیر را به معنای مال تفسیر کرده قابل قبول نیست. </p> <p>و در کافی به سند خود از صفوان بن یحیی روایت کرده که گفت: به ابی الحسن  (ع) عرض کردم فرق میان اراده خدا و اراده خلق چیست؟ فرمود: اراده خلق عبارت است از نیت ضمیر و عملی که بعد از آن انجام می‌دهد و اما اراده خدای تعالی عبارت است از احداث و ایجاد، نه غیر آن، زیرا خدا فکر نمی‌کند و تصمیم نمی‌گیرد، و اینگونه صفات از ساحت مقدس او دور است، آری این صفات، صفات مخلوقات او است، پس اراده خدا همان فعل او است و لا غیر، هر چه را اراده کند می‌گوید (موجود) باش پس   <code class="page" rel="12,366"/> (موجود) می‌شود، تازه همین گفتنش هم به زبان و لفظ و حتی به همت و تفکر نیست، و حتی نمی‌توان گفت چگونه است، چون برای خدا چگونگی نیست<span class="footnote" rel="1" title="اصول کافی، ج ۱، ص ۱۰۹، ح ۳، ط بیروت">*</span>. </p> <p>و در الدر المنثور است که احمد و ترمذی (وی سند را حسن دانسته) و ابن ابی حاتم و ابن مردویه و بیهقی در کتاب <em>شعب الایمان</em> و همگی عبارت شعب الایمان را نقل کرده‌اند که وی از ابو ذر از رسول خدا (ص) نقل کرده که فرمود: خدای تعالی به آدمیان می‌فرماید: ای بنی آدم!همه شما گناهکارید مگر آن کسی که من عافیتش داده باشم، پس، از من طلب آمرزش کنید شما را ببخشم، و همه شما فقیرید مگر کسی که من او را غنی کرده باشم پس، از من بخواهید تا به شما بدهم و همه شما گمراهید مگر کسی که من هدایتش کرده باشم، پس، از من هدایت بخواهید تا هدایتتان کنم، و کسی که از من طلب مغفرت کند با علم به اینکه من قادر بر آمرزش وی هستم می‌آمرزم و هیچ باکی ندارم. </p> <p>و اگر اول و آخر و زنده و مرده و تر و خشک شما، همگی جمع شوند تا دل شقی ترین خود را به حال شقاوت نگه دارند هرگز از سلطان و قدرت من به قدر بال مگسی نمی‌کاهند و باز اگر بخواهم بسوی خیر تمایلش می‌دهم، و اگر اول و آخر و مرده و زنده و تر و خشک شما، همگی بر قلب با تقوی‌ترین شما جمع شوند تا کمکش کنند باز بر سلطان و قدرت من به قدر بال مگسی نمی‌افزایند. پس کمک شما تاثیری در قدرت خدا ندارد. و اگر اولین و آخرین و مرده و زنده و تر و خشک شما همگی از من مسئلت نمایند آن قدر که دیگر سؤالی نماند و درخواست‌های همه شما را بدهم از دریای کرم من حتی به قدر سر سوزنی که با آب دریا تر کنید کم نمی‌شود، و این بدان جهت است که من جواد و ماجد و یکتایم، عطای من کلام و عذابم کلام است امر من به چیزی که اراده‌اش کنم همین است که بگویم (موجود) باش او بی درنگ موجود می‌شود<span class="footnote" rel="2" title="الدر المنثور، ج ۴، ص ۱۱۸">*</span>. </p> 
