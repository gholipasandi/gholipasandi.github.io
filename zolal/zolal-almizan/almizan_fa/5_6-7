<h3 class="ayas">سوره المائدة آیه‌های ۶ تا ۷</h3><code class="section" rel="5_6-7"/><h3>ترجمه آیات</h3> <p> <code class="page" rel="5,354"/><code class="aya" rel="5_6"/> <span class="trans" rel="5_6">هان ای کسانی که ایمان آوردید چون خواستید به نماز بایستید صورت و دستهایتان را تا آرنج‌ها بشوئید، و پای خویش را تا غوزک مسح کنید، اگر جنب بودید-با غسل کردن-خود را طاهر سازید، و اگر بیمار و یا در حال سفر بودید، و یا یکی از شما از چاله-گودالی که برای ادرار کردن بدانجا می‌روند-آمد، و یا با زنان عمل جنسی انجام دادید، و آبی نیافتید تا غسل کنید، و یا وضو بگیرید، با خاک پاک تیمم کنید، دست به خاک زده به صورت و پشت دستها بکشید، خدا نمی‌خواهد شما دچار مشقت شوید، و لیکن می‌خواهد پاکتان کند، و نعمت خود را بر شما تمام سازد، باشد که شکر به جای آرید. «۶» </span><span class="trans" rel="5_7">و نعمت خدا بر خویشتن را بیاد آرید، و نیز بیاد آرید عهدی را که او شما را بدان متعهد کرد، که در پاسخش گفتید سمعا و طاعة، و از خدا پروا کنید، که خدا دانا به افکار و نیات نهفته در دلها است. «۷» </span></p><h3>بیان آیات</h3> <p> آیه اول از این آیات متعرض حکم طهارت‌های سه‌گانه یعنی غسل، وضو و تیمم است، و آیه بعدش جنبه متمم و یا مؤکد حکم آن را دارد، البته در بیان حکم طهارت‌های سه‌گانه یک آیه دیگر هست که در سوره نساء قرار دارد، و تفسیرش گذشت، و آن آیه زیر بود که می‌فرمود: <span class="aya" rel="4_43" data-words="1-53">یا أیها الذین آمنوا لا تقربوا الصلاة و أنتم سکاری، حتی تعلموا ما تقولون، و لا جنبا إلا عابری سبیل حتی تغتسلوا، و إن کنتم مرضی أو علی سفر أو جاء أحد منکم من الغائط أو لامستم النساء فلم تجدوا ماء فتیمموا صعیدا طیبا فامسحوا بوجوهکم و أیدیکم إن الله کان عفوا غفورا</span><span class="footnote" rel="1" title="سوره نساء، آیه ۴۳&quot;">*</span>. </p> <p>و این آیه یعنی آیه سوره مائده از آیه سوره نساء روشنتر و گویاتر و نسبت به جهات حکم شاملتر است و به همین جهت بود که ما در سوره نساء بیان آن آیه را گذاشتیم تا در اینجا متعرض شویم تا در نتیجه خواننده بتواند هر دو آیه را با یکدیگر مقایسه نموده، آسان‌تر مطلب را بفهمد. </p> <h3> <span class="title" rel="5_6 5_7">معنای <em>قیام الی الصلاة</em> اراده نماز گزاردن است</span> </h3> <p> <span class="aya" rel="5_6" data-words="1-8">یا أیها الذین آمنوا إذا قمتم إلی الصلاة</span> کلمه <em>قیام</em> وقتی با حرف <em>الی</em> متعدی شود، بسا می‌شود که کنایه از خواستن چیزی می‌شود که قیام در آن استعمال شده، در نتیجه معنای جمله: <em>قام الی الصلاة</em> این می‌شود که فلانی خواست نماز بخواند ، و وجه این استعمال این است که خواستن نماز ملازم با قیام و بر خاستن است، چون خواستن هر چیز بدون حرکت به سوی آن صورت نمی‌گیرد، مثلا اگر انسانی را فرض کنیم که نشسته و دارد حالت رفع خستگی و سکون خود را بسر می‌برد، و فرض کنیم که بعد از رفع خستگی در همین حال که نشسته بخواهد کاری انجام دهد که عادتا لازم است حرکتی کند، چون آن کار را نشسته نمی‌تواند انجام دهد، بلکه احتیاج به قیام دارد، چنین کسی شروع می‌کند به ترک سکون و به حرکت در آوردن خود، و بر خاستن از زمین، همین حالت برخاستن را <em>قیام الی الفعل</em> می‌خوانیم، و این حالت قیام الی الفعل ملازم است با اراده، نظیر این آیه شریفه، آیه زیر است که می‌فرماید: <span class="aya" rel="4_102" data-words="1-7">و إذا کنت فیهم فأقمت لهم الصلاة</span>، که جمله‌ <span class="aya" rel="4_102" data-words="5-7">فأقمت لهم الصلاة</span><span class="footnote" rel="2" title="برایشان نماز بپا داشتی">*</span> را معنا می‌کنیم، به اینکه و خواستی برایشان نماز بپا داری ، پس در اینگونه استعمالها با اینکه شخص مورد گفتگو هنوز نماز را نخوانده،     <code class="page" rel="5,355"/> و تنها اراده خواندن نماز را کرده، می‌گوئیم <em>اقام الی الصلاة</em> و به عکس این استعمال گاه می‌شود که شخص نامبرده کاری را انجام داده، بجای اینکه بگوئیم انجام داده، در مقام تعبیر می‌گوئیم خواست انجام دهد، نظیر آیه شریفه: <span class="aya" rel="4_20" data-words="1-15">و إن أردتم استبدال زوج مکان زوج، و آتیتم إحداهن قنطارا، فلا تأخذوا منه شیئا</span><span class="footnote" rel="1" title="و اگر اراده کردید همسری را با همسری دیگر عوض کنید-یعنی همسر اول را طلاق دادید و خواستید زنی دیگر بگیرید-اگر پوست گاوی پر از طلا مهریه او کرده بودید، حق ندارید چیزی از او پس بگیرید سوره نساء، آیه ۲۰&quot;">*</span>، که در اینجا اراده فعل و طلب آن در مورد انجام آن قرار گرفته، و این به وجهی عکس آیه مورد بحث است. </p> <p>و کوتاه سخن اینکه آیه شریفه دلالت دارد بر اینکه نماز مشروط بشرطی است که در آیه آمده، یعنی شستن و مسح کردن که همان وضو باشد، و از آن بیش از این مقدار استفاده نمی‌شود که نماز وضو می‌خواهد، و اما اینکه آن قدر اطلاق داشته باشد بطوری که دلالت کند بر اینکه هر یک نماز یک وضو لازم دارد، هر چند که وضوی قبلی باطل نشده باشد، منوط بر این است که آیه شریفه اطلاق داشته باشد، و آیات تشریع کمتر اطلاق-از جمیع جهات-دارد، البته این سخن با قطع نظر از جمله: <span class="aya" rel="5_6" data-words="22-26">و إن کنتم جنبا فاطهروا</span> است، چون با در نظر گرفتن این جمله هیچ حرفی نیست که آیه شریفه نسبت به حال جنابت اطلاق ندارد بلکه مقید به نبودن جنابت است، و حاصل معنای مجموع آیه این است که اگر جنب نباشید، و بخواهید به نماز بایستید، باید که وضو بگیرید و اما اگر جنب بودید باید خود را طاهر سازید. </p> <p>گفتیم جمله مورد بحث اطلاق ندارد تا دلالت کند که یک یک نمازها وضو می‌خواهد اینک اضافه می‌کنیم که ممکن است همین معنا را از جمله: <span class="aya" rel="5_6" data-words="61-64">و لکن یرید لیطهرکم</span> استفاده کرد، چون این جمله به ما می‌فهماند که غرض خدای تعالی از تشریع غسل و وضو و تیمم این نیست که تکلیف و مشقت شما را زیاد کند، بلکه غرض این است که شما دارای طهارت معنوی به آن معنایی که خواهد آمد بشوید-خوب وقتی غرض داشتن طهارت است، نمازگزار ما دام که وضوی قبلیش باطل نشده طهارت معنوی را دارد، پس تک تک نمازها وضو نمی‌خواهد. </p> <p>این بود آن مقدار سخنی که به عنوان بحث تفسیری در تفسیر آیه می‌توان گفت، و اما زائد بر آن ربطی به تفسیر ندارد، بلکه بحث‌های فقهی است که باید در کتب فقه دید، هر چند که مفسرین همه حرفهای فقهی و تفسیری را در تفسیر خود آورده و کلام را طولانی کرده‌اند. </p> <h3> <span class="title" rel="5_6 5_7">دستور وضو ساختن</span> </h3> <p> <span class="aya" rel="5_6" data-words="9-14">فاغسلوا وجوهکم و أیدیکم إلی المرافق</span> کلمه <em>غسل</em> به فتح غین به معنای عبور دادن آب بر جسم است، و غالبا به منظور تنظیف و پاک کردن چرک و کثافت از آن جسم صورت می‌گیرد، و کلمه <em>وجه</em> به معنای روی و ظاهر سمت مقابل هر چیز است، لیکن در غالب موارد در چهره و صورت آدمی و یا به عبارتی سمت جلو سر انسان استعمال می‌شود، آن سمتی که چشم و بینی و دهان در آن سمت است و حد آن همان مقداری است که هنگام گفتگو پیدا است این معنای لغوی وجه است ولی ائمه اهل بیت (ع) آن را در تفسیر آیه مورد بحث به حد معینی از سمت جلو سر تفسیر کرده‌اند، و آن عبارت است از طرف طول بین ابتدای موی سر به پائین تا آخر چانه، و از طرف عرض آن مقدار از صورت که میان دو انگشت شست و میانی و یا شست و ابهام قرار گیرد، البته در این میان اندازه‌گذاریهای دیگری برای کلمه <em>وجه</em> شده، که مفسرین و فقها آن را نقل کرده‌اند. </p> <p>کلمه: <em>ایدی</em> جمع کلمه <em>ید</em> است، که نام عضو خاصی از انسان است که با آن می‌گیرد و می‌دهد و می‌زند و کارهایی دیگر می‌کند، و آن عضو که نامش به فارسی دست است از شانه شروع شده تا نوک انگشتان ادامه می‌یابد، و چون عنایت در اعضای بدن به مقدار اهمیت مقاصدی است که آدمی از هر عضوی از اعضای خود دارد، و مثلا غرض و مقصدش از دست دادن و گرفتن است، بدین جهت از همین عضو که گفتیم حدش از کجا تا به کجا است به خاطر اینکه نیمه قسمت پائین آن یعنی از مرفق تا سر انگشتانش بیشتر و یا بگو مثلا 90 مقاصدش را انجام می‌دهد، لذا کلمه <em>ید دست</em> را بیشتر در همین قسمت به کار می‌زند، و باز به خاطر اینکه از آن 90 درصد باز 90 درصد از مقاصدش را به وسیله قسمت پائین‌تر یعنی از مچ دست تا سر انگشتان انجام می‌دهد، این کلمه را بیشتر در همین قسمت به کار می‌برد، بنا بر این کلمه <em>دست</em> سه معنا دارد،1-از نوک انگشتان تا مچ 2-از نوک انگشتان تا مرفق 3- از نوک انگشتان تا شانه. </p> <p>و این اشتراک در معنا باعث شده که خدای تعالی در کلام خود قرینه‌ای بیاورد تا یکی از این سه معنا را در بین معانی مشخص کند، و آن قرینه کلمه‌ <span class="aya" rel="5_6" data-words="13-14">إلی المرافق</span> است، تا بفهماند منظور از شستن دستها در هنگام وضو، شستن از نوک انگشتان تا مرفق است نه تا مچ دست و نه تا شانه، چیزی که هست از آنجا که ممکن بوده کسی از عبارت دستها را بشوئید تا مرفق  خیال کند که منظور از شانه تا مرفق است سنت این جمله را تفسیر کرد به اینکه منظور از آن قسمتی از دست هست که کف در آن قرار دارد. <code class="page" rel="5,357"/> </p><h3> <span class="title" rel="5_6">توضیحی در مورد قید <span class="aya" rel="5_6" data-words="13-14">إلی المرافق</span> و شستن دست از بالا به پائین، در وضو</span> </h3> <p> و اما کلمه <em>إلی</em> این کلمه بطوری که استعمال آن به ما می‌فهماند وقتی در مورد فعلی که عبارت باشد از امتداد حرکت استعمال شود، حد نهایی آن حرکت را معین می‌کند،  (وقتی می‌گوئیم من تا فلان جا رفتم، معنایش این است که نقطه نهایی عمل من که همان رفتن باشد فلان جا است و اما اینکه خود آن نقطه هم حکم ما قبل از کلمه <em>الی تا</em> را داشته باشد و یا حکم آن را نداشته باشد مطلبی است که از معنای این کلمه خارج است)  (مثلا وقتی گفته شود  من ماهی را تا سرش خوردم <em>کلمه</em> تا دلالت نمی‌کند بر اینکه سر آن را هم خورده‌ام، و یا نخورده‌ام) بنا بر این حکم شستن خود مرفق از کلمه <em>إلی</em> استفاده نمی‌شود، آن را باید سنت بیان کند. </p> <p>ولی بعضی از مفسرین گفته‌اند که کلمه <em>إلی</em> به معنای کلمه <em>مع با</em> است، و جمله‌ <span class="aya" rel="5_6" data-words="11-14">و أیدیکم إلی المرافق</span> به معنای این است که فرموده باشد و ایدیکم مع المرافق و دست‌ها را با مرفق‌ها بشوئید هم چنان که در آیه: <span class="aya" rel="4_2" data-words="10-15">و لا تأکلوا أموالهم إلی أموالکم</span><span class="footnote" rel="1" title="سوره نساء، آیه ۲&quot;">*</span> به این معنا آمده، دلیلی که برای این دعوی خود آورده‌اند روایاتی است که می‌گوید رسول خدا  (ص) در هنگام وضو مرفق خود را نیز می‌شست،<span class="footnote" rel="2" title="تفسیر المنار ج ۶ ص ۲۲۳">*</span> و این جرأت عجیبی است که در تفسیر کلام خدای عز و جل به خود داده‌اند، برای اینکه روایاتی که در این باب هست خالی از دو حال نیست، یا صرفا عمل رسول خدا (ص) را حکایت می‌کند، که پر واضح است نمی‌تواند بیانگر آیه قرآن باشد، برای اینکه عمل مبهم است، و زبان ندارد، و با این حال نمی‌تواند به لفظی از الفاظ قرآن معنایی غیر آنچه در لغت دارد بدهد، تا بتوانیم بگوئیم یکی از معانی کلمه <em>إلی</em> معنایی است که کلمه <em>مع</em> دارد، و یا آنکه حکم خدا را بیان می‌کند نه عمل رسول خدا (ص) را، که در این صورت آن روایات نمی‌تواند تفسیر آیه باشد، و اینکه در شق اول گفتیم عمل مبهم است، و می‌تواند وجوهی داشته باشد، یکی دیگر از وجوه آن این است که شستن خود مرفق از باب مقدمه علمی بوده باشد، یعنی رسول خدا  (ص) مرفق را هم می‌شسته تا یقین کند به اینکه دستها را تا مرفق شسته است، یکی دیگر از وجوه آن این است که رسول خدا (ص) این مقدار را بر حکم خدا افزوده باشد، و آن جناب چنین اختیاری را دارد، هم چنان که می‌دانیم نمازهای پنجگانه همه از طرف خدای تعالی بطور دو رکعتی واجب شده بود، و رسول خدا (ص) در بعضی از آنها     <code class="page" rel="5,358"/> دو رکعت و در نماز مغرب یک رکعت اضافه کرد، و روایات صحیحه‌ای این معنا را ثابت کرده است. </p> <p>و اما اینکه آیه مورد بحث را تشبیه کرده به آیه: <span class="aya" rel="4_2" data-words="10-15">و لا تأکلوا أموالهم إلی أموالکم</span> این تشبیه درست نیست، زیرا در این آیه نیز کلمه <em>الی</em> به معنای کلمه <em>مع</em> نیامده، بلکه فعل <span class="aya" rel="4_2" data-words="11-12">لا تأکلوا</span> متضمن معنای لا تضموا ضمیمه مکنید یا مثل آن است، می‌خواهد بفرماید مال مردم را ضمیمه مال خود نکنید. </p> <p>از آنچه گذشت روشن گردید که جمله‌ <span class="aya" rel="5_6" data-words="13-14">إلی المرافق</span> قید است برای کلمه  <em>ایدیکم</em> ، در نتیجه حکم وجوب شستن به اطلاق خود باقی است و مقید به آن غایت نیست  (واضح‌تر بگویم یک مرتبه موضوع حکم را عبارت می‌دانیم از <em>دست</em> به تنهایی: و می‌گوئیم آن را تا مرفق بشوی که در اینجا حکم شستن مقید به قید تا مرفق است، و بار دیگر موضوع حکم را عبارت می‌دانیم از <em>دست تا مرفق</em> و سپس می‌گوئیم این را بشوی، که در این صورت حکم ما مطلق است، موضوع حکم مقید است اگر تعبیر اول را بیاوریم، معنایش این می‌شود که شستن دست را از سر انگشتان شروع کن تا برسی به مرفق، و اگر تعبیر دوم را بیاوریم معنایش این است که این عضو محدود و معین شده را بشوی ، حال چه اینکه از بالا به پائین بشویی یا از پائین ببالا، مؤلف فرموده جمله: <span class="aya" rel="5_6" data-words="13-14">إلی المرافق</span> قید موضوع است نه قید حکم) علاوه بر اینکه هر انسانی که بخواهد دست خود را بشوید-چه در حال وضو و چه در غیر حال وضو-بطور طبیعی می‌شوید، و شستن طبیعی همین است که از بالا به پائین بشوید، و از پائین به بالا شستن هر چند ممکن است، لیکن طبیعی و معمولی نیست، و روایات وارده از ائمه اهل بیت  (ع) هم به همان طریقه طبیعی فتوا می‌دهد نه به طریقه دوم. </p> <p>با این بیان پاسخ از سخنی که ممکن است گفته شود داده شد، و آن این است که کسی بگوید: مقید شدن جمله <em>دستها را بشوئید</em> به جمله <em>تا مرفق</em> دلالت دارد بر اینکه واجب است شستن از ناحیه انگشتان شروع شده، در ناحیه مرفق تمام شود، و آن پاسخ این است که همه حرفها در این بود که آیا قید <span class="aya" rel="5_6" data-words="13-14">إلی المرافق</span> قید جمله: <em>فاغسلوا</em> است، و یا قید موضوع حکم، یعنی کلمه <em>ایدی</em> است، و ما گفتیم که قید کلمه <em>ایدی</em> است و در این صورت دستها باید تا مرفق شسته شود، نه اینکه شستن تا مرفق باشد، و دستها تا مرفق را دو جور می‌توان شست یکی از مرفق به پائین و دیگری از انگشتان ببالا، پس باید بگوئیم لفظ <span class="aya" rel="5_6" data-words="13-14">إلی المرافق</span> لفظ مشترکی است که باید قرینه‌ای از خارج یکی از دو قسم شستن را معین کند، و معنا ندارد بگوئیم قید <span class="aya" rel="5_6" data-words="13-14">إلی المرافق</span> قید هر دو قسم است. <code class="page" rel="5,359"/> علاوه بر اینکه بنا به گفته صاحب مجمع البیان امت اجماع دارد بر اینکه وضوی کسی که از بالا به پائین می‌شوید-صحیح است<span class="footnote" rel="1" title="مجمع البیان ج ۳ ص ۱۶۴">*</span> و این نیست مگر بخاطر اینکه جمله مورد بحث با آن سازگار است و این هم نیست مگر بخاطر اینکه جمله: <span class="aya" rel="5_6" data-words="13-14">إلی المرافق</span> قید برای موضوع یعنی  <em>ایدیکم</em> است، نه برای حکم یعنی جمله <em>فاغسلوا</em> . </p> <p> <span class="aya" rel="5_6" data-words="15-21">و امسحوا برؤسکم و أرجلکم إلی الکعبین</span> کلمه <em>مسح</em> به معنای کشیدن دست و یا هر عضو دیگر از لامس است بر شی‌ء ملموس، بدون اینکه حائلی بین لامس و ملموس باشد، و نیز خود لامس دست و یا عضو دیگر خود را به آن شی‌ء بکشد، وقتی گفته می‌شود: <em>مسحت الشی‌ء</em> و یا گفته شود <em>مسحت بالشی‌ء</em>  هر دو به یک معنا است، هم چنان که در آیه مورد بحث نیز حرف <em>با</em> آمده و فرموده:  <em>برءوسکم</em> لیکن اگر بدون حرف با استعمال شود، و شی‌ء ملموس را مفعول خود بگیرد، استیعاب و شمول را می‌رساند، و اگر با حرف باء مفعول بگیرد، دلالت می‌کند بر اینکه بعضی از شی‌ء ملموس را لمس کرده، نه همه آن را. </p> <p>پس اینکه فرمود: <span class="aya" rel="5_6" data-words="15-17">و امسحوا برؤسکم</span> دلالت دارد بر اینکه مسح سر، فی الجمله واجب است نه بالجمله، ساده‌تر بگویم مسح مقداری از آن واجب است نه همه آن، و اما اینکه آن مقدار کجای سر است؟ از مدلول آیه خارج است و این سنت است که عهده‌دار بیان آن است، و سنت صحیح وارد شده به اینکه سمت پیشانی یعنی جلو سر باید مسح شود. </p> <h3> <span class="title" rel="5_6"><span class="phrase">اختلاف در اعراب کلمه <em rel="fa_5_6_18-18" data-sentence="21:54">ارجلکم</em> و در نتیجه اختلاف در اینکه مسح پا واجب است یا شستن آن</span></span> </h3> <p> و <span class="phrase">اما جمله: <em rel="fa_5_6_17-18" data-sentence="10:1249">و ارجلکم</em> ، بعضی کلمه <em>ارجل</em> را به صدای پائین لام قرائت کرده‌اند، که قهرا آن را عطف بر کلمه <em>علی رؤسکم</em> گرفته‌اند، و چه بسا گفته باشند که مجرور بودنش از باب تبعیت است نه از باب عطف، نظیر آیه: <span class="aya" rel="21_30" data-words="14-20">و جعلنا من الماء کل شیء حی</span><span class="footnote" rel="2" title="ما از آب هر چیزی را زنده قرار دادیم سوره انبیاء، آیه ۳۰&quot;">*</span> که مجرور بودن کلمه <em>حی</em> به صرف تبعیت است و گر نه مفعول جعلنا بود، و باید منصوب خوانده می‌شد<span class="footnote" rel="3" title="تفسیر روح المعانی ج ۶ ص ۶۶">*</span> ولی این حرف اشتباه است، برای اینکه در ادبیات گفته‌اند که تبعیت لغت طرد شده و بدی است و ما نمی‌توانیم کلام خدای عز و جل را بر چنین لغتی حمل کنیم، و جمله‌ای که به عنوان شاهد آورده یعنی جمله: <span class="aya" rel="21_30" data-words="14-20">و جعلنا من الماء کل شیء حی</span> به معنای <em>قرار دادیم</em> نیست تا کلمه <em>حی</em> مفعول آن باشد و به نصب خوانده شود و اگر به       <code class="page" rel="5,360"/> نصب خوانده نشده بگوئیم به تبعیت مجرور خوانده شده، بلکه کلمه <em>جعلنا</em> به معنای  <em>خلقنا</em> است و معنای جمله این است که ما از آب هر چیزی را خلق کردیم که معلوم است در این صورت مجرور بودن کلمه <em>حی</em> بخاطر تبعیت نیست، بلکه بخاطر این است که صفت کلمه <em>شی‌ء</em> است.</span> </p> <p>علاوه بر اینکه مساله تبعیت بطوری که گفته‌اند اگر هم ثابت شده باشد در مورد خاصی ثابت شده، و آن جایی است که تابع و متبوع متصل به هم باشند، هم چنان که در عبارت:  <em>حجر ضب خرب</em> لانه سخت سوسمار گفته‌اند کلمه خرب از باب تبعیت بجر خوانده می‌شود،<span class="footnote" rel="1" title="تفسیر المنار ج ۶ ص ۲۲۷">*</span> نه مثل آیه مورد بحث ما که واو عاطفه بین <span class="aya" rel="5_6" data-words="17-17">برؤسکم</span> <em>و</em> ارجلکم فاصله شده است. </p> <p><span class="phrase">بعضی دیگر کلمه <em rel="fa_5_6_18-18" data-sentence="15:1720">ارجلکم</em> را به نصب-صدای بالا-خوانده‌اند، و شما خواننده عزیز اگر با ذهن خالی از هر شائبه و اینکه فلانی چه گفته و آن دیگری چه گفته این کلام را از گوینده‌ای بشنوی، بدون درنگ حکم می‌کنی به اینکه کلمه <em rel="fa_5_6_18-18" data-sentence="261:1517">ارجلکم</em> عطف است بر موضعی که کلمه <em rel="fa_5_6_16-16" data-sentence="346:1477">رؤسکم</em> دارد، و در جمله: <span class="aya" rel="5_6" data-words="15-17">و امسحوا برؤسکم</span> کلمه رءوس هر چند که به ظاهر مجرور به حرف جر است، ولی موضعش موضع مفعول برای فعل <em>امسحوا</em> است،  (چون می‌فرماید سر خود را مسح کنید)، و چون موضع کلمه رءوس نصب است، کلمه <em>ارجل</em>  نیز باید به نصب خوانده شود، در نتیجه از کلام آیه می‌فهمی که در وضو واجب است صورت و دو دست را بشویی، و سر و دو پا را مسح کنی، و هرگز به خاطرت خطور هم نمی‌کند که از خودت بپرسی چطور است ما کلمه <em rel="fa_5_6_18-18" data-sentence="870:996">ارجلکم</em> را بر گردانیم به کلمه <em>وجوهکم</em> که در اول آیه است، زیرا خودت در پاسخ خودت می‌گویی حکم اول آیه یعنی شستن بخاطر آمدن و فاصله شدن حکمی دیگر (یعنی مسح کردن) بریده شد، آری طبع سلیم هیچ گاه حاضر نیست کلامی بلیغ چون کلام خدای عز و جل را جز بر چنین معنایی حمل کند حتی در کلمات معمولی مانند این کلام که من صورت و سر فلانی را بوسیدم و به شانه او دست کشیدم و دستش بگوید معنایش این است که من صورت و سر و دست فلانی را بوسیدم، و به شانه‌اش دست کشیدم، و به عبارتی دیگر با اینکه می‌تواند کلمه <em>دستش</em> را عطف کند به موضع کلمه شانه و در نتیجه  <em>دستش</em> نیز مجرور به حرف <em>با</em> و تقدیر کلام به شانه او دست کشیدم و به دستش بشود، این کار را نکند و به جای آن کلمه، <em>دستش</em> را بشکل مفعول بخواند و بگوید این کلمه   <code class="page" rel="5,361"/> عطف است بر کلمات <em>صورت و سر</em> و معنای جمله چنین است من صورت و سر زید را بوسیدم، و به شانه او دست کشیدم، و دستش را ، آری با اینکه وجه اول وجهی است رو براه و کثیر الورود در کلام عرب هیچ انسان سلیم الفطره‌ای وجه دوم را اختیار نمی‌کند.</span> </p> <p>اتفاقا بر طبق وجه اول روایاتی از ائمه اهل بیت (ع) وارد شده، و اما روایاتی که از طرق اهل سنت آمده هر چند که ناظر به تفسیر لفظ آیه نیست، و تنها عمل رسول خدا  (ص) و یا فتوای بعضی از صحابه را حکایت می‌کند، که در وضو پای خود را می‌شسته‌اند، و لیکن از آنجایی که خود آن روایات در مضمونی که دارند متحد نیستند، و در بین خود آنها اختلاف است، بعضی حکایت کرده‌اند که رسول خدا (ص) پای خود را مسح می‌کرده، و بعضی دیگر حکایت کرده‌اند که می‌شسته، و چون این دو دسته روایات با هم متعارضند، ناگزیر باید طبق روایات ائمه اهل بیت عمل کرد. </p> <h3> <span class="title" rel="5_6 5_7">توجیهات نادرستی که به منظور توجیه برخی روایات مخالف کتاب، بر آیه وضو تحمیل کرده‌اند</span> </h3> <p> ولی بیشتر علمای اهل سنت اخبار دسته دوم را بر اخبار دسته اول ترجیح داده‌اند. و ما نیز در اینجا که مقام تفسیر آیه قرآن است سخنی با آنان نداریم، زیرا جای بگومگوی در این مساله، کتب فقهی است و ربطی به کتاب تفسیر ندارد، تنها بگومگویی که ما با آنان داریم این است که در صدد بر آمده‌اند آیه را طبق فتوایی که خود در بحث فقهی داده‌اند حمل کنند، و به این منظور برای آیه توجیهات مختلفه‌ای ذکر کرده‌اند، که آیه شریفه تحمل هیچیک از آنها را ندارد، مگر در یک صورت و آن این است که قرآن کریم را از اوج بلاغتش تا حضیض پست‌ترین و نسنجیده‌ترین کلمات پائین بیاوریم. </p> <p><span class="phrase">مثلا (پناه می‌بریم به خدا از خطر تعصب جاهلانه) بعضی گفته‌اند کلمه <em rel="fa_5_6_18-18" data-sentence="66:450">ارجلکم</em>  عطف است بر کلمه <em>وجوهکم</em> ، به آن بیانی که گذشت<span class="footnote" rel="1" title="مجمع البیان ج ۳ ص ۱۶۴ و تفسیر المنار ج ۶ ص ۲۲۹">*</span>، -البته این در صورتی است که  <em rel="fa_5_6_18-18" data-sentence="302:256">ارجلکم</em> به نصب خوانده شود، و اما بنا به قرائت <em rel="fa_5_6_18-18" data-sentence="399:202">ارجلکم</em> به صدای پائین لام، مساله تبعیت را که بیان مختصر آن گذشت، پیش کشیده‌اند، و شما خواننده محترم فهمیدی که آیه شریفه و هیچ کلام بلیغی که در آن وضع و طبع تطابق داشته باشد نه تحمل آن را دارد و نه تحمل این را.</span> </p> <p>و <span class="phrase">بسیاری دیگر در توجیه قرائت به صدای پائین لام، گفته‌اند: این از قبیل عطف در لفظ به تنهایی است و خلاصه گفتارشان این است که کلمه <em rel="fa_5_6_18-18" data-sentence="126:1166">ارجلکم</em> فقط لفظش عطف شده به کلمه <em rel="fa_5_6_16-16" data-sentence="211:1126">رؤسکم</em> ، و اما معنای آن عطف است به کلمه <em>وجوهکم</em> ، پس اگر آن را به   <code class="page" rel="5,362"/> صدای پائین لام می‌خوانیم دلیل بر این نیست که پاها نیز مانند سر باید مسح شود، هم چنان که شاعر گفته: علفتها تبنا و سقیتها ماء باردا ، یعنی من به شتر خود غذایی از کاه و آب خنک دادم، که تقدیر کلام علفتها تبنا و سقیتها ماء باردا است، یعنی به شتر خود غذایی از کاه خوراندم و آبی خنک نوشاندم.<span class="footnote" rel="1" title="مجمع البیان ج ۳ ص ۱۶۵ و تفسیر المنار ج ۶ ص ۲۲۹">*</span> و خلاصه کلام اینکه خواسته است بگوید: در آیه مورد بحث نیز فعلی در تقدیر هست که عمل کرد به آن موافق است با عمل کرد فعل قبلی، آری از اینکه به شعر آن شاعر استشهاد کرده معلوم می‌شود خواسته است این معنا را بگوید، حال از او می‌پرسیم: آن فعلی که در آیه مورد بحث در تقدیر گرفته‌ای چیست؟ اگر فعل <em>اغسلوا</em> باشد، و تقدیر آیه فاغسلوا وجوهکم و ایدیکم الی المرافق، و امسحوا برءوسکم و اغسلوا ارجلکم <em>است که فعل </em> اغسلوا بدون احتیاج به حرف جر مفعول می‌گیرد، پس چرا کلمه <em rel="fa_5_6_18-18" data-sentence="1224:156">ارجلکم</em> را به صدای بالا نمی‌خواند و در صدد توجیه صدای زیر آن بر آمده؟ و اگر چیز دیگری در تقدیر بگیرد با ظاهر کلام نمی‌سازد و لفظ آیه به هیچ وجه با آن مساعدت ندارد.</span> </p> <p>آن شعری هم که به عنوان شاهد بر گفتار خودش آورده یا از باب مجاز عقلی است، که نوشاندن آب خنک به حیوان را تعلیف حیوان خوانده، و یا اینکه تعلیف متضمن معنای <em>دادن</em>  و یا <em>سیر کردن</em> و یا امثال آن شده،  (همانطور که چند صفحه قبل در باره آیه: <span class="aya" rel="4_2" data-words="11-13">لا تأکلوا أموالهم...</span> گفتیم که جمله: <span class="aya" rel="4_2" data-words="11-12">لا تأکلوا</span> متضمن معنای لا تضموا است)، علاوه بر اینکه بین این شعر و آیه فرق هست، زیرا اگر در شعر فعلی در تقدیر گرفته نشود معنایش فاسد می‌شود، پس برای رو براه شدن معنای آن بطور قطع علاجی لازم است، به خلاف آیه شریفه که از جهت لفظ رو براه است هیچ احتیاجی قطعی به علاج ندارد. </p> <p><span class="phrase">بعضی دیگر در توجیه صدای زیر لام در جمله‌ <span class="aya" rel="5_6" data-words="19-19">أرجلکم</span> (البته بنا بر اینکه شستن پاها در وضو واجب باشد) گفته‌اند: عطف جمله: <span class="aya" rel="5_6" data-words="19-19">أرجلکم</span> به جمله <em rel="fa_5_6_16-16" data-sentence="239:1429">رؤسکم</em> به جای خود محفوظ است، و معنای آیه این است که سر و پاها را مسح کنند، لیکن منظور از مسح شستن خفیف و یا به عبارتی تر کردن است، پس چه مانعی دارد که منظور از مسح پاها شستن آنها باشد، چیزی که این احتمال را تقویت می‌کند این است که تحدید و توقیتی که در این باب وارد شده همه راجع به عضوی است که باید شست، یعنی صورت (و دست) و در باره عضو مسح کردنی هیچ تحدید حدودی نشده، به جز پا که فرموده پا را تا کعب مسح کنید، از همین تحدید   <code class="page" rel="5,363"/> می‌فهمیم که مسح پا هم حکم شستن آن را دارد.<span class="footnote" rel="1" title="تفسیر المنار ج ۶ ص ۲۲۹ و مجمع البیان ج ۳ ص ۱۶۵">*</span> و این سخن از نامربوطترین سخنانی است که در تفسیر آیه مورد بحث و توجیه فتوای بعضی از صحابه در مورد شستن پاها در وضو گفته‌اند، برای اینکه هر کسی می‌داند که مسح غیر شستن و شستن غیر مسح کردن است،  (در مثل معروف توپ صدا دار و توپ آهسته معنا ندارد، شستن خفیف هم مثل توپ آهسته است) علاوه بر اینکه اگر بنا باشد مسح پاها را به شستن پاها معنا کنیم چرا این کار را در مورد مسح سر نکنیم؟ و براستی من نمی‌فهمم که در چنین صورتی چه چیز ما را مانع می‌شود از اینکه هر جا در کتاب و سنت به کلمه مسح بر خوریم آن را به معنای شستن گرفته و هر جا که به کلمه: غسل (شستن) بر خوریم بگوئیم منظور از آن مسح (دست کشیدن) است؟ و چه چیز مانع می‌شود از اینکه ما تمامی روایاتی که در باره غسل وارد شده همه را حمل بر مسح کنیم؟ و همه روایاتی که در باره مسح رسیده حمل بر شستن نمائیم؟ و آیا اگر چنین کنیم تمامی ادله شرع مجمل نمی‌شود؟ چرا مجمل می‌شود آن هم مجملی که مبین ندارد.</span> </p> <p>و اما اینکه گفتار خود را با تحدید مسح پاها تا بلندی کعب تقویت کرد این کار وی در حقیقت تحمیل کردن دلالتی است بر لفظی که به حسب لغت آن دلالت را ندارد، به صرف قیاس کردن آن با لفظی دیگر، و این خود از بدترین نوع قیاس است. </p> <p><span class="phrase">بعضی دیگر گفته و یا چه بسا بگویند که: خدای تعالی دستور کلی داده به اینکه در وضو باید دست را به روی پاها بکشند، هم چنان که دستور عمومی دیگری داده به اینکه در تیمم دست خاک‌آلود را به صورت بکشند، حال وقتی که شما در وضو دست به روی پاها بکشید هم عنوان ماسح بر شما صادق است، هم عنوان غاسل، اما ماسح صادق است، برای اینکه دست به روی پای خود کشیده‌اید و اما عنوان غاسل صادق است، برای اینکه دست تر به روی آن کشیده‌اید و در واقع آن را شسته‌اید، پس شما هم غاسل هستید و هم ماسح، بنا بر این اگر کلمه  <em rel="fa_5_6_18-18" data-sentence="487:374">أرجلکم</em> را به صدای بالا می‌خوانیم به این عنایت است که شستن پا واجب است،  (و در حقیقت کلمه مذکور را عطف بر کلمه <em>وجوهکم</em> گرفته‌ایم، و اگر به صدای پائین بخوانیم به این عنایت است که دست تر روی پا کشیدن واجب است،)  (و در حقیقت کلمه مذکور را عطف به کلمه <em>برءوسکم</em> کرده‌ایم)<span class="footnote" rel="2" title="تفسیر المنار ج ۶ ص ۲۲۹">*</span>، این بود خلاصه گفتار آن شخص.</span> </p> <p>     <code class="page" rel="5,364"/> و ما نفهمیدیم که این شخص چطور در مورد سر و پاها فرق می‌گذارد و می‌گوید مسح سر مسح بدون غسل و مسح پاها مسح با غسل است؟ و این وجه در حقیقت همان وجه قبلی است، ولی با فسادی بیشتر، و به همین جهت همان اشکالی که به آن وجه وارد بود به این نیز وارد است. </p> <p>به اضافه اشکالی دیگر و آن این است که گفته بود خدای تعالی دستور کلی داده به اینکه در وضو چنین و چنان کنند، اگر منظورش از قیاس وضو به تیمم این بوده که حکم اینجا را قیاس به حکم آنجا کند، و به وسیله روایاتی که تنها مورد قبول خود او است به آیه شریفه دلالت بدهد، در پاسخش می‌گوئیم روایاتی که می‌گوید باید در وضو پاها را شست چه دلالتی و چه ربطی به دلالت آیه دارد؟ -در حالی که همانطور که توجه کردید-روایات اصلا در صدد تفسیر لفظ آیه نیست. </p> <p>و اگر منظورش این است که آیه: <span class="aya" rel="5_6" data-words="15-21">و امسحوا برؤسکم و أرجلکم إلی الکعبین</span> را که در خصوص وضو است قیاس کند به آیه: <span class="aya" rel="5_6" data-words="49-53">فامسحوا بوجوهکم و أیدیکم منه</span> که راجع به تیمم است، می‌گوئیم مدعای وی را نه در آیه مقیس یعنی آیه اول که مربوط به وضو است قبول داریم، و نه در آیه دوم که مقیس علیه و مربوط به تیمم است، نه در آیه اول مسح همه سر واجب است، و نه در آیه دوم دست کشیدن به همه صورت و همه دست، برای اینکه خدای تعالی در هر دو آیه مسح متعدی به حرف با را آورده، نه مسح متعدی بخودی خود، در اولی فرموده: <span class="aya" rel="5_6" data-words="15-17">و امسحوا برؤسکم...</span> و در دومی فرموده: <span class="aya" rel="5_6" data-words="49-50">فامسحوا بوجوهکم...</span> و ما در سابق گفتیم که ماده: <em>م-س-ح</em> اگر به وسیله <em>با</em> متعدی شود دلالت ندارد که مسح همه سطح ممسوح را فرا گرفته وقتی بر این فراگیری دلالت دارد که خود به خود متعدی شود. </p> <p>این بود آن وجوهی که خواستند با آن و با امثال آن آیه را طوری معنا کنند که بالآخره مساله شستن پاها در وضو را به گردن آن بگذارند، چرا؟ برای اینکه روایاتی که گفته باید پاها شسته شود را بدان جهت که مخالف کتاب است طرح نکرده باشند، خلاصه کلام اینکه به خاطر تعصبی که نسبت به بعضی روایات داشته‌اند آیه را با توجیهاتی نچسب طوری توجیه کرده‌اند که موافق با روایات نامبرده بشود، و در نتیجه آن روایات عنوان مخالفت کتاب بخود نگیرد، و از اعتبار نیفتد، حرفی که ما با این آقایان داریم این است که اگر این عمل شما درست باشد و بشود هر آیه‌ای را به خاطر روایتی حمل بر خلاف ظاهرش کرد، پس دیگر چه وقت و کجا عنوان مخالفت کتاب مصداق پیدا می‌کند. </p> <p>پس خوب بود آقایان برای حفظ آن روایات همان حرفی را بزنند که بعضی از پیشینیان<code class="page" rel="5,365"/> از قبیل انس و شعبی و غیر آن دو زده‌اند بطوری که از ایشان نقل شده گفته‌اند: جبرئیل امین در وضو مسح بر پاها را نازل کرد، ولی سنت شستن پاها را واجب ساخت،<span class="footnote" rel="1" title="تفسیر کشاف ج ۱ ص ۶۱۱">*</span> و معنای این حرف این است که کتاب خدا به وسیله سنت رسول خدا (ص) نسخ شد و در این صورت عنوان بحث برگشته و صورتی دیگر به خود می‌گیرد، و آن این است که آیا جائز است که کتاب خدا به وسیله سنت نسخ بشود یا نه؟ آن وقت این بحث از جنبه تفسیری بی ارتباط با تفسیر می‌شود، بلکه مساله‌ای اصولی می‌شود که باید در علم اصول پیرامون آن بحث کرد و اگر مفسری بدان جهت که مفسر است می‌گوید: فلان روایات مخالف با کتاب است نمی‌خواهد (در بحث اصولی دخالت نموده، نظر بدهد که آیا سنت می‌تواند کتاب را نسخ کند یا نه، و نمی‌خواهد) در یک بحث فقهی دخالت نموده، به حکمی شرعی بر مبنای نظریه‌ای اصولی فتوا بدهد، بلکه تنها می‌خواهد بگوید: کتاب به چیزی دلالت می‌کند، و فلان روایت به چیز دیگر. </p> <p> <span class="aya" rel="5_6" data-words="20-21">إلی الکعبین</span> کلمه <em>کعب</em> به معنای استخوان بر آمده در پشت پای آدمی است، هر چند که‌بعضی گفته‌اند به معنای غوزک پا یعنی آن استخوان بر آمده‌ای است که در نقطه اتصال قدم به ساق آدمی قرار دارد، ولی اگر کعب این باشد در هر یک از پاهای انسان دو کعب وجود دارد. </p> <h3> <span class="title" rel="5_6 5_7">امر به تحصیل طهارت با غسل، بعد از جنابت</span> </h3> <p> <span class="aya" rel="5_6" data-words="22-26">و إن کنتم جنبا فاطهروا</span> <span class="phrase">کلمه <em rel="fa_5_6_24-24" data-sentence="5:377">جنب</em> در اصل مصدر بوده، ولی استعمالش در معنای فاعل غلبه یافته، در نتیجه هر کس آن را بشنود معنای شخصی که حالت جنابت دارد به ذهنش می‌رسد، و به همین جهت که مصدر است در مذکر و مؤنث و مفرد و غیر مفرد به یک شکل می‌آید، می‌گوئیم: مردی جنب، و زنی جنب، و دو زن جنب، و دو مرد جنب، و زنانی جنب و مردانی جنب، و در هنگامی که بخواهند معنای مصدری را حکایت کنند، تنها از کلمه جنابت استفاده می‌کنند.</span> </p> <p>و این جمله یعنی جمله‌ <span class="aya" rel="5_6" data-words="22-26">و إن کنتم جنبا فاطهروا</span> عطف است بر جمله: <span class="aya" rel="5_6" data-words="9-10">فاغسلوا وجوهکم</span>، برای اینکه زمینه آیه زمینه بیان این معنا است که نماز طهارت لازم دارد، و طهارت شرط در آن است، در نتیجه تقدیر کلام چنین می‌شود: یا ایها الذین آمنوا اذا قمتم الی الصلاة  چنین و چنان کنید، اینطور وضو بگیرید، و تطهروا ان کنتم جنبا، یعنی طهارت بگیرید اگر چنانچه جنب بودید پس برگشت معنای آیه به تقدیر شرط خلاف در طرف وضو است ساده‌تر بگویم، تقدیر کلام چنین است: یا ایها الذین آمنوا اذا قمتم الی الصلاة فاغسلوا   <code class="page" rel="5,366"/> وجوهکم و أیدیکم و امسحوا برءوسکم و ارجلکم، ان لم تکونوا جنبا، و ان کنتم جنبا فاطهروا ای کسانی که ایمان آورده‌اید چون خواستید نماز بخوانید صورت و دست‌های خود را بشوئید، و سر و پای خود را مسح کنید البته این در صورتی است که جنب نبوده باشید، و اما اگر جنب بودید باید طهارت کسب کنید. </p> <p>در نتیجه از آن استفاده می‌شود که تشریع وضو تنها مخصوص حالتی است که انسان جنب نباشد، و اما در صورت جنابت فقط باید غسل کند هم چنان که اخبار نیز بر همین معنا دلالت دارند. </p> <p>و این حکم عینا در سوره نساء نیز بیان شده، در آنجا آمده: <span class="aya" rel="4_43" data-words="15-22">و لا جنبا إلا عابری سبیل حتی تغتسلوا</span><span class="footnote" rel="1" title="با حالت جنب داخل مسجد نشوید مگر آنکه رهگذر باشید، و حرمت مکث در حال جنابت هم چنان هست تا آنکه غسل کنید سوره نساء، آیه ۴۳&quot;">*</span>، بنا بر این آیه مورد بحث یک نکته اضافی دارد و آن این است که در این آیه غسل را تطهر (خویشتن را پاک کردن) نامیده، هم چنان که شستشوی بدن از چرک را تنظیف می‌نامند. </p> <p>از این آیه نکته‌ای که در بعضی اخبار هست استفاده می‌شود و آن این است که فرموده‌اند: ما جری علیه الماء فقد طهر هر چیزی که آب بر آن جریان یابد پاک شده است. </p> <p> <span class="aya" rel="5_6" data-words="27-46">و إن کنتم مرضی أو علی سفر أو جاء أحد منکم من الغائط أو لامستم النساء فلم تجدوا ماء فتیمموا</span> در این جمله شروع شده به بیان حکم کسی که دسترسی به آب ندارد تا غسل کند، و یا بدن خود را بشوید، و مواردی که با تردید شمرده، در مقابل یکدیگر نیستند و مقابله بین آنها مقابله حقیقی نیست برای اینکه بیماری و مسافرت در مقابل غائط موجب حدث نیست، تا وضو یا غسل را بر انسان واجب سازد بلکه بردن نام آنها به این منظور بوده که آدم بیمار و مسافر یا نمی‌تواند بدن خود را با آب آشنا سازد، و یا دسترسی به آب پیدا نمی‌کند، و اینگونه افراد اگر به حدث اصغر و یا اکبر محدث بشوند، باید وضو و یا غسل و یا تیمم بگیرند پس دو شق آخری که مساله غائط و تماس با زنان باشد، در مقابل‌دو شق اول نیستند، بلکه دو شق اول هر یک به دو شق دوم تقسیم می‌شوند، به این معنا که مسافر و بیمار دو حال دارند، یا محدث به حدث اصغرند و یا محدث به حدث اکبر، به همین جهت بوده که بعضی احتمال داده‌اند که کلمه <em>او</em> در جمله   <code class="page" rel="5,367"/> <span class="aya" rel="5_6" data-words="34-37">أو جاء أحد منکم</span> به معنای واو باشد، که نقل کلام این قائل به زودی می‌آید، علاوه بر اینکه عذرهایی که تکلیف غسل و وضو را به تیمم مبدل می‌کند، منحصر در مرض و سفر نیست بلکه مصادیقی دیگر نیز دارد. </p> <p>بنا بر این باید فکر کرد ببینیم چرا خدای تعالی در میان عذرها تنها سفر و بیماری را ذکر کرد، و در میان موجبات وضو و غسل تنها مساله غائط و تماس با زنان را آورد؟ باید دانست منظور آوردن نمونه‌هایی است از مواردی که انسان اتفاقا مبتلا به بی آبی می‌شود، و نمونه مواردی که طبعا و غالبا پیش می‌آید بیماری و سفر است، که آدمی در این دو حال غالبا در معرض و در مظنه بی آبی قرار می‌گیرد و نمونه مواردی که احیانا بطور اتفاق پیش می‌آید غائط و جنابت است که دست نیافتن به آب در این دو حال اتفاقی است، و از جهتی دیگر عکس گذشته پیش آمدن اصل بیماری و سفر در مقایسه با بنیه طبیعی بشر امری است که احیانا پیش می‌آید، ولی احتیاج به دفع غائط و تماس با زنان امری طبیعی است، یکی از آن دو باعث حدث اصغر و نجاست بدن می‌شود، و دیگری موجب حدث اکبر و غسل است، یکی وضو را واجب می‌کند و دیگری غسل را، پس این موارد چهارگانه مواردی است که انسان مبتلا بدان می‌شود، بعضی از آنها اتفاقا پیش می‌آید و بعضی دیگر طبیعتا، و دست نیافتن به آب در بعضی از آن موارد غالبا پیش می‌آید، مانند مرض و سفر، و در بعضی دیگر احیانا مانند تخلی کردن و مباشرت با زنان که در این موارد اگر دست آدمی به آب نرسید باید تیمم کند. </p> <p>و بنا بر این مساله نبودن آب کنایه است از اینکه انسان نتواند آب را استعمال کند، حال یا به خاطر اینکه آب ندارد، و یا آب برایش ضرر دارد، و یا وقت برای غسل و وضو ندارد، و اگر از همه این موارد تعبیر کرد به اینکه آب نیابد، برای این بود که غالب مواردی که انسان قدرت بر وضو و غسل ندارد موردی است که آب پیدا نمی‌کند، و لازمه این سخن آن است که یافت نشدن آب قید باشد برای امور چهارگانه، و حتی برای بیمار. </p> <h3> <span class="title" rel="5_6">پنج نکته در آیه شریفه: <span class="aya" rel="5_6" data-words="27-33">و إن کنتم مرضی أو علی سفر...</span> </span> </h3> <p> <span class="phrase">از آنچه گذشت پنج نکته که در آیه شریفه هست روشن می‌شود، اول اینکه مراد از مرض در کلمه <em rel="fa_5_6_29-29" data-sentence="85:373">مرضی</em> آن بیماریهایی است که انسان مبتلای به آن، نمی‌تواند آب استعمال کند، به این معنا که استعمال آب برای او یا حرجی یا مایه ضرر است، این نکته را ما از اینجا استفاده کردیم که جمله: <span class="aya" rel="5_6" data-words="28-30">إن کنتم مرضی</span> را مقید کرده به جمله‌ <span class="aya" rel="5_6" data-words="43-45">فلم تجدوا ماء</span>، هر چند که از سیاق آیه نیز استفاده می‌شود.</span> </p> <p>دوم اینکه جمله: <span class="aya" rel="5_6" data-words="31-33">أو علی سفر</span> شق دیگر تردید است، و شقی است جدای از شق قبلی و از شق بعدی، چون مسافرت خود یکی از ابتلا آتی است که آدمی دارد، و در آن حال<code class="page" rel="5,368"/> بسیار می‌شود که دسترسی به آب پیدا نمی‌کند، پس این جمله مقید به جمله: <span class="aya" rel="5_6" data-words="34-39">أو جاء أحد منکم من الغائط</span> نیست، بلکه خودش مستقلا عطف است بر جمله: <em>فاغسلوا</em> ، و تقدیر کلام چنین است و اذا قمتم الی الصلاة و کنتم علی سفر و لم تجدوا ماء فتیمموا و چون خواستید نماز بخوانید و در سفر بودید و آب نیافتید پس تیمم کنید بنا بر این حال، این فرض در مطلق بودن و مقید نبودنش به وقوع یکی از دو حدث غائط و جنابت حال جمله معطوف علیه، یعنی جمله: <span class="aya" rel="5_6" data-words="5-9">إذا قمتم إلی الصلاة فاغسلوا...</span>، همانطور که این جمله در ابتدا احتیاجی به تقیید ندارد، جمله دوم نیز که به آن عطف شده حاجتی به تقیید ندارد، آن دستور می‌دهد هر گاه خواستید نماز بخوانید وضو بگیرید، و این می‌گوید هر گاه خواستید نماز بخوانید و چون در سفر هستید آب نیافتید تیمم کنید. </p> <p>نکته سوم اینکه جمله: <span class="aya" rel="5_6" data-words="34-39">أو جاء أحد منکم من الغائط</span> شق دیگری است مستقل از شق قبلی، و آن طور که بعضی پنداشته‌اند حرف <em>أو</em> در آن به معنای واو و نظیر حرف <em>او</em> در آیه: <span class="aya" rel="37_147" data-words="1-7">و أرسلناه إلی مائة ألف أو یزیدون</span><span class="footnote" rel="1" title="ما او را رسول خویش قرار داده به سوی صد هزار نفر و بیشتر گسیل داشتیم سوره صافات آیه ۱۴۷&quot;">*</span> نیست، برای اینکه قبلا گفتیم و توجه فرمودید که هیچ حاجت به این نیست که حرف <em>أو</em> را به معنای واو گرفته بگوئیم: معنای آیه این است که هر گاه خواستید به نماز بایستید اگر بیمار و یا در سفر بودید و از غائط آمدید و یا جنب شدید چنین و چنان کنید ، علاوه بر اینکه کلمه <em>أو</em> در آیه شریفه‌ای که به آن استشهاد کرده‌اند یعنی در آیه: <span class="aya" rel="37_147" data-words="4-7">مائة ألف أو یزیدون</span> به معنای حقیقیش نیست، و به معنای واو هم نیست زیرا مقام مقامی است که طبعا در آن تردید می‌شود، نه اینکه خدای تعالی در عدد آن قوم تردید داشته، و شما بگوئید از آنجایی که تردید و جهل در خصوص خدای تعالی محال است پس حرف <em>أو</em> در این جمله به معنای واو است، خیر، تردید از خدای تعالی نیست بلکه تردید مربوط به مقام تخاطب است، همانطور که در آیاتی چون‌ <span class="aya" rel="2_21" data-words="12-13">لعلکم تتقون</span><span class="footnote" rel="2" title="سوره بقره، آیه ۲۱&quot;">*</span> و <span class="aya" rel="2_102" data-words="84-86">لو کانوا یعلمون</span><span class="footnote" rel="3" title="سوره بقره، آیه ۱۰۲&quot;">*</span> و امثال آن اظهار امید در اولی و اظهار آرزو در دومی از ناحیه خدای تعالی به معنای جهل خدای تعالی و عجز او نیست، بلکه این امید و آرزو مربوط به مقام تکلم است. </p> <p>و حکم جمله مورد بحث در عطف، حکم جمله قبلی را دارد، در اینجا نیز می‌گوئیم تقدیر کلام چنین است: اذا قمتم الی الصلاة، و کان جاء احد منکم من الغائط، و لم       <code class="page" rel="5,369"/> تجدوا ماء فتیمموا و چون خواستید به نماز بایستید، و یکی از شما قبلا از غائط آمده بود، و آبی نیافتید که وضو بگیرید تیمم کنید. </p> <p>و بعید نیست که از این جمله استفاده شود اعاده تیمم یا وضو برای کسی که تیمم یا وضویش را به حدث اصغر نشکسته، و هنوز آن را دارد واجب نیست، البته این استفاده مبنی بر یک بحث اصولی است، و آن این است که آیا مفهوم شرط حجت است یا نه،  (مثلا اگر بزرگتر ما به ما چنین دستور داد: اگر دستخط مرا برایتان آوردند که در آن نوشته بودم از سفر برگردید آیا در صورتی که دستخط وی را نیاوردند باز هم برگشتن از سفر واجب است، و یا به حکم مفهوم شرط برگشتن واجب نیست) و این استفاده بوسیله روایاتی که دلالت دارد بر عدم وجوب طهارت بر کسی که طهارت قبلی را دارد تایید می‌شود. </p> <h3> <span class="title" rel="5_6">رعایت ادب در تعبیر از قضای حاجت در جمله: <span class="aya" rel="5_6" data-words="34-39">أو جاء أحد منکم من الغائط</span> </span> </h3> <p> <span class="phrase">توجه بفرمائید که در عبارت <span class="aya" rel="5_6" data-words="34-39">أو جاء أحد منکم من الغائط</span> تا چه اندازه و چقدر زیبا رعایت ادب شده است، ادبی که بر هیچ متدبری پوشیده نیست، برای اینکه منظور خود را با کنایه فهمانده، و آن کنایه آمدن از غائط (چاله گودی) است، چون کلمه غائط به معنای محلی است که نسبت به اطراف خود گود باشد، و مردم صحرانشین همواره برای قضای حاجت به چنین نقطه‌هایی می‌رفتند، تا به منظور رعایت ادب نسبت به مردم خود را در آنجا پنهان سازند و استعمال کلمه <em rel="fa_5_6_38-38" data-sentence="474:1331">غائط</em> در معنایی که امروز معروف است یک استعمال جدید و نو ظهور، و از قبیل کنایاتی است که حالت کنایه بودن خود را از دست داده (نظیر کلمه <em>توالت</em> که در آغاز ورودش به ایران به معنای آرایش بود، و چون کلمه مستراح از معنای خود کسب زشتی کرده بود آن را کنار گذاشته توالت را در معنای آن بطور کنایه استعمال کردند، و اکنون حالت کنایه بودن خود را از دست داده و معنای مستراح را به خود گرفته) و نیز نظیر کلمه <em>عذرة</em> که به گفته صاحب صحاح در اصل به معنای درگاه در خانه بوده، و مرسوم چنین بوده که اهل خانه کثافات خانه را که در کنیف جمع می‌شده به درگاهی منتقل می‌کردند، خرده خرده کلمه <em>عذرة</em> به معنای کثافات و سپس به معنای مدفوع استعمال شده، و این استعمال آن قدر شایع شده که مدفوع معنای واقعی آن گشته.<span class="footnote" rel="1" title="الصحاح ج ۳ ص ۱۱۴۷">*</span> قرآن کریم در جمله مورد بحث می‌توانست منسوب الیه را معین کند، و بفرماید او جئتم من الغائط و یا از غائط آمدید و یا اگر به این اندازه مشخص نکرد، به کمتر از این معین می‌کرد، و می‌فرمود: <span class="aya" rel="5_6" data-words="34-39">أو جاء أحد منکم من الغائط</span> و یا یکیتان از غائط آمد، ولی به   <code class="page" rel="5,370"/> این مقدار از تعیین نیز راضی نشد بلکه ابهام و گنگ گویی را به نهایت رسانیده و فرمود: <span class="aya" rel="5_6" data-words="34-39">أو جاء أحد منکم من الغائط</span> و یا یکی از شما از غائط آمد، تا رعایت ادب را به نهایت درجه رسانده باشد.</span> </p> <p>چهارم اینکه جمله: <span class="aya" rel="5_6" data-words="40-42">أو لامستم النساء</span>، مثل جمله قبلیش شقی دیگر از شقوق فرض شده است، شقی است مستقل که حکم آن در عطف و در معنا حکم همان جمله قبلیش می‌باشد و این جمله تعبیری است کنایه‌ای که منظور از آن عمل جماع است، و به منظور رعایت ادب جماع را لمس زنان خوانده، تا به زبان تصریح بنام عملی که طبع بشر از تصریح بنام آن عمل امتناع دارد نکرده باشد. </p> <p>در اینجا ممکن است بپرسی در صورتی که غرض از این تعبیر رعایت ادب بوده باشد، چرا تعبیر به جنابت نکرد، و همانطور که قبلا فرموده بود: <span class="aya" rel="5_6" data-words="22-25">و إن کنتم جنبا</span> اینجا چنین تعبیری نکرد، با اینکه این تعبیر مؤدبانه‌تر بود؟. </p> <p>در پاسخ می‌گوئیم بله تعبیری که گفتید مؤدبانه‌تر است، و لیکن اگر آن تعبیر را می‌آورد نکته‌ای که در نظر بوده فوت می‌شده، و آن نکته عبارت بود از اینکه به شنونده بفهماند مساله تماس با زنان و عمل جنسی عملی است که به بیانی که گذشت طبیعت بشر اقتضای آن را دارد، و تعبیر به جنابت به این نکته اشاره ندارد،  (زیرا جنابت چند قسم است که یکی از آنها به وسیله عمل جنسی حاصل می‌شود، قسم دیگرش جنابت‌هایی است که یا خود به خود رخ می‌دهد، و یا به وسیله عواملی دیگر). </p> <p>و نیز از این سؤال و جواب روشن شد اینکه بعضی پنداشته‌اند که مراد از جمله: <span class="aya" rel="5_6" data-words="40-42">أو لامستم النساء</span> ملامست حقیقی است نه کنایه از عمل جنسی،<span class="footnote" rel="1" title="تفسیر روح المعانی ج ۵ ص ۳۸ و تفسیر المنار ج ۵ ص ۱۱۹">*</span> نادرست است و وجه نادرستی آن این است که زمینه و سیاق آیه با این وجه نمی‌سازد، و تنها با کنایه بودن آن سازگار است، برای اینکه خدای سبحان این گفتار را با بیان حکم حدث اصغر که همان گرفتن وضو است و حکم حدث اکبر یعنی وجوب غسل کردن در حال عادی آغاز کرد، و آن حال دستیابی به آب است، و آن گاه از این گفتار منتقل شد به بیان حکم این دو حدث در حال غیر عادی، یعنی حال دسترسی نداشتن به آب، در این بیان بدل وضو را که همان تیمم باشد بیان کرد، باقی ماند بیان بدل غسل، در بیان آن بجاتر و مناسب‌تر به طبع این است که بدل غسل را هم بیان کند، و آن را بدون بیان نگذارد، ناگزیر عبارتی آورد که ممکن باشد بر سبیل کنایه منطبق بر آن بیان شود و   <code class="page" rel="5,371"/> قهرا هر شنونده‌ای می‌فهمد که غرض از جمله: <span class="aya" rel="5_6" data-words="40-42">أو لامستم النساء...</span> بیان بدل غسل است، پس هیچ وجهی برای پندار این شخص نیست، و صحیح نیست بگوئیم منظور از این جمله تنها بیان بدل وضو است، با اینکه وضو یکی از دو لنگه طهارت است بدل آن را بیان کرده، و بدل لنگه دیگر را مهمل گذاشته و اصلا متعرض آن نشده است. </p> <p>پنجم اینکه از آنچه گذشت فساد ایرادها و بی پایه بودن اشکالهایی که بر آیه شریفه شده روشن می‌گردد، و ما اینک بعضی از آن ایرادها و وجه فساد آن را در اینجا می‌آوریم. </p> <h3> <span class="title" rel="5_6 5_7">ایراداتی که بر آیه شریفه گرفته شده با پاسخ به آنها</span> </h3> <p> <span class="phrase">1-بعضی بر آیه شریفه ایراد گرفته‌اند که <em>ذکر بیماری</em> و <em rel="fa_5_6_32-32" data-sentence="61:913">سفر</em> بیهوده است، برای اینکه بیماری و سفر هیچ دخالتی در حکم تیمم ندارد، آنچه باعث تیمم می‌شود حدث اصغر،  (آمدن از غائط)، و حدث اکبر (آمیزش با زنان) است، چه در سفر باشد و چه نباشد، و اگر انسان محدث به یکی از دو حدث نگردد تیمم واجب نمی‌شود، باز چه اینکه مسافر و بیمار باشد یا نباشد، پس اگر بیماری و سفر دخالتی در این حکم دارد وقتی است که یکی از آن دو حدث ضمیمه این حالت‌ها بشود، پس ذکر بیماری و سفر ما را از ذکر دو حدث بی نیاز نمی‌کند.<span class="footnote" rel="1" title="تفسیر القرطبی ج ۳ ص ۱۷۸۹ و زاد السیر ج ۲ ص ۹۰">*</span> جوابی که ما به این ایراد دادیم این بود که اگر دو شق دوم یعنی غائط و لمس با زنان را نام برد برای این نبود که با یکی از دو شق اول یعنی بیماری و سفر ضمیمه شود، و گرنه معنای آیه چنین می‌شد: که غائط و لمس با زنان تنها در حال بیماری و در حال سفر باعث تیمم می‌شود، و وضو و طهارت قبلی را می‌شکند، بلکه نام بردن هر یک از این چهار شق بخاطر غرض خاصی بوده که اگر در کلام ذکر نمی‌شدند آن غرض حاصل نمی‌شد.</span> </p> <p>2-شق دوم یعنی <em>مسافر بودن</em> بی جهت ذکر شده، به همان دلیلی که در اشکال قبلی بیان شد و اما بیماری چون عذری است که باعث می‌شود وظیفه وضو مبدل به تیمم شود ذکر آن مناسب هست، البته با توجیه، چون در بیماری عذر عبارت از نبودن آب نیست، بلکه بیمار نمی‌تواند آب استعمال کند، ولی به هر حال نام بیماری نیاوردن و اکتفاء کردن به ذکر دو شق اخیر صحیح نبود، پس باید بیماری ذکر می‌شد که شده، ولی مساله مسافرت هیچ دخالتی در حکم نداشت و ذکر آن فقط جنبه استدراک دارد (یعنی بیخودی آمده)<span class="footnote" rel="2" title="تفسیر روح المعانی ج ۵ ص ۳۸">*</span> جواب از این اشکال این بود که گفتیم جمله: <span class="aya" rel="5_6" data-words="43-45">فلم تجدوا ماء</span> کنایه است از اینکه نمازگزار نتواند وضو بگیرد حال یا به علت اینکه آب ندارد تا با آن وضو یا غسل کند، و یا به علت اینکه اگر آب     <code class="page" rel="5,372"/> هست او به خاطر بیماریش نمی‌تواند آب استعمال کند که بیانش گذشت. </p> <p>3-اصلا آمدن جمله: <span class="aya" rel="5_6" data-words="43-45">فلم تجدوا ماء</span> کافی بود و شنونده را از ذکر آن سه شق دیگر بی نیاز می‌کرد، و اگر می‌فرمود: و ان کنتم مرضی فلم تجدوا ماء هم کوتاه‌تر شده بود و هم شنونده روشن‌تر می‌فهمید، جواب از این اشکال این است که در این صورت آن همه نکته‌های مهم که در آیه بود و بیانش گذشت ناگفته می‌ماند. </p> <p>4-اگر به جای <span class="aya" rel="5_6" data-words="43-45">فلم تجدوا ماء</span> <em>می‌فرمود: </em> فلم تقدروا علی الماء<span class="footnote" rel="1" title="و قدرت بر آب نداشتید">*</span>، و یا عبارتی نظیر این آورده بود بهتر بود، چون هم شامل صورتی می‌شدکه نمازگزار آب برای وضو و غسل ندارد، و هم آنجایی که آب دارد و قدرت بر استعمال آن ندارد، جواب از این اشکال این است که عبارتی که در قرآن کریم آمده همان مطلب را به کنایه می‌فهماند، و معلوم است که کنایه رساتر از تصریح است. </p> <h3> <span class="title" rel="5_6 5_7">دستور تیمم</span> </h3> <p> <span class="aya" rel="5_6" data-words="46-53">فتیمموا صعیدا طیبا فامسحوا بوجوهکم و أیدیکم منه</span> <span class="phrase">کلمه <em>تیمم</em> به معنای قصد کردن است، و کلمه <em rel="fa_5_6_46-46" data-sentence="49:826">صعید</em> به معنای رویه و پوست زمین است،  (آنچه از ظاهر زمین به چشم می‌خورد) و توصیف صعید به اینکه صعیدی طیب باشد -با در نظر گرفتن اینکه طیب از هر چیزی است که حال و وضعی به مقتضای طبع اولیه‌اش داشته باشد-برای اشاره به این بوده که شرط است در خاک تیمم، اینکه حالت اصلی خود را داشته باشد، مثلا از خاک یا سنگ‌های طبیعی معمولی باشد، نه خاکی که با پخته شدن و حرارت دیدن حالت اصلی خود را از دست داده و به صورت گچ، آهک و سفال در آید و یا در اثر فعل و انفعالهای طبیعی به صورت مواد معدنی در آمده باشد، در آیه شریفه: <span class="aya" rel="7_58" data-words="1-14">و البلد الطیب یخرج نباته بإذن ربه و الذی خبث لا یخرج إلا نکدا</span><span class="footnote" rel="2" title="سوره اعراف، آیه ۵۸&quot;">*</span>، نیز منظور از <em>طیب بودن بلد</em> - سرزمین-همین است، و ما از همین طیب بودن محل تیمم، همه شرطهایی که روایات در صعید معتبر دانسته استفاده می‌کنیم.</span> </p> <p>و چه بسا از مفسرین گفته‌اند که مراد از <em>طیب بودن صعید</em> این است که خاک تیمم نجس نباشد.<span class="footnote" rel="3" title="تفسیر روح المعانی ج ۵ ص ۳۹ و مجمع البیان جلد ۳ ص ۵۲">*</span> </p><h3> <span class="title" rel="5_6 5_7">مقدار لازم در مسح دست</span> </h3> <p> و اینکه فرمود: <span class="aya" rel="5_6" data-words="49-53">فامسحوا بوجوهکم و أیدیکم منه</span> اگر در مقابل آیه قبلی که راجع به       <code class="page" rel="5,373"/> وضو بود قرار دهیم می‌بینیم که با یکدیگر مطابقند، یعنی آنچه در وضو دستور شستن را داده بود در تیمم دستور مسح کشیدنش را داده، پس تیمم در حقیقت همان وضو است، با این تفاوت که در وضو مسح سر و پاها واجب بود، و در تیمم ساقط شده و در وضو شستن صورت و دستها واجب بود، در تیمم از باب تخفیف ساقط شده، و به این اکتفاء شده که صورت و دستها مسح شود. </p> <p>و این خود اشاره دارد به اینکه اعضای تیمم همان دو عضو وضو هستند، ولی از آنجایی که خدای تعالی با مسح متعدی به حرف <em>باء</em> تعبیر آورده به ما می‌فهماند که مسح همه صورت و همه دست که در وضو شستن آن واجب بود واجب نیست، بلکه بعضی از صورت و بعضی از دستها کافی است، این اشاره درست با آنچه از روایات که از طرق ائمه اهل البیت وارد شده منطبق است، در آن روایات محل مسح در صورت مشخص شده به ما بین رستنگاه موی سر تا ابرو، و در دست تحدید شده به مچ دستها تا سر انگشتان. </p> <p>با این بیان، فساد گفتار آن گروه از مفسرین روشن می‌شود که اندازه دست را پائین‌تر از گودی زیر بغل<span class="footnote" rel="1" title="سوره مائده، آیه ۳&quot;">*</span> مشخص کرده‌اند و همچنین بطلان گفتار بعضی دیگر که گفته‌اند: در تیمم همان مقدار از دستها معتبر است که در وضو معتبر است، یعنی از مرفق تا سر انگشتان<span class="footnote" rel="2" title="سوره آل عمران، آیه ۱۴۴&quot;">*</span> وجه فساد این دو قول این است که: مسح وقتی با حرف <em>باء</em> متعدی شود دلالت بر این می‌کند که باید عضو ماسح به بعضی از رویه عضو ممسوح کشیده شود، و آن دو قول می‌گفتند به همه دستها. </p> <p>و <span class="phrase">به نظر می‌رسد که کلمه <em>من</em> در <em rel="fa_5_6_52-52" data-sentence="37:210">منه</em> ابتدایی باشد، و مراد از آن این باشد که به مسح به صورت و دو دست از صعید ابتدا شود، و خلاصه همان را بگوید که سنت بیان کرده، و گفته باید نمازگزار دست خود را بر صعید بگذارد، و بدون فاصله به صورت و دو دست خود بکشد.</span> لیکن از گفتار بعضی از مفسرین چنین بر می‌آید که خواسته‌اند بگویند حرف <em>من</em>  در اینجا تبعیضی است و این نکته را می‌رساند که بعد از زدن دست بر صعید، مقداری-هر چند بقدر غبار هم که شده-از آن خاک بر دست مانده را به صورت و دست بکشید ، از این معنا نتیجه گرفته که واجب است صعیدی که در تیمم به کار می‌رود مشتمل بر خاک و غبار باشد، تا آن خاک و غبار به صورت و دست کشیده شود، و اما تیمم بر سنگ صافی که هیچ غباری به آن بند نمی‌شود درست نیست،<span class="footnote" rel="3" title="تفسیر المنار ج ۵ ص ۱۲۶">*</span> و لیکن آنچه از آیه ظاهر است همان است که ما گفتیم (و خدا     <code class="page" rel="5,374"/> داناتر است) البته این را هم بگوئیم که نتیجه‌ای که صاحبان این نظریه گرفته‌اند مختص به احتمال و نظریه آنان نیست. </p> <h3> <span class="title" rel="5_6">مراد از نفی حرج در <span class="aya" rel="5_6" data-words="54-60">ما یرید الله لیجعل علیکم من حرج...</span> </span> </h3> <p> <span class="aya" rel="5_6" data-words="54-64">ما یرید الله لیجعل علیکم من حرج و لکن یرید لیطهرکم</span> داخل شدن حرف <em>من</em> بر مفعول فعل ما یرید نمی‌خواهد صرفا برای تاکید نفی است، و به کلام این معنا را می‌دهد که: خدای تعالی نمی‌خواهد هیچگونه حرج و دشواری را بر شما تحمیل کند ، در نتیجه می‌فهماند که در بین احکام دینی اصلا و به هیچ وجه حکمی حرجی و تحمیلی وجود ندارد، و به همین جهت <em>خواستن حرج</em> را نفی کرده، نه  <em>خود حرج</em> را. </p> <p>البته باید دانست که حرج دو جور است، یکی حرجی است که در ملاک حکم و مصلحت مطلوب از آن حکم پیدا می‌شود، که در این صورت حکم ذاتا حرجی صادر میشود، و صاحب حکم حرج را هم می‌خواهد، چون حکم تابع ملاک و معیار خودش است، وقتی ملاک حرجی شد قهرا حکم هم حرجی می‌شود، مثل اینکه فرضا یک مربی به شخصی که تحت تربیت او است و می‌خواهد ملکه زهد و ترک لذت را در دل او پدید آورد، به او دستور دهد که از هیچ غذای لذت آوری استفاده نکند، که چنین حکمی در اصل حرجی است، زیرا ملاک آن حرجی است، جور دیگر از حرج، حرجی است که در ملاک حکم نیست، و قهرا خود حکم هم در اصل حرجی نبوده، ولی حرجی بودن از خارج و به علل اتفاقی بر آن عارض شده، در نتیجه بعضی از افراد حکم مذکور و یا به عبارتی برای بعضی از افراد حرجی شده است که در چنین فرضی حکم در خصوص آن افراد ساقط می‌شود، و در غیر آن افراد به اعتبار خود باقی است، مثل وجوب قیام در نماز برای کسی که کمردرد و یا پادرد گرفته، و ایستادن برایش دشوار و حرجی و مضر شده، که حکم قیام در خصوص وی ساقط می‌شود، و در مورد دیگران به اعتبار خود باقی است. </p> <p>و اینکه خدای تعالی با آوردن کلمه <em>لیکن</em> از مطلب قبل که فرمود: خدا نمی‌خواهد بر شما حرج تحمیل کند اعراض کرد، خود دلیل بر این است که مراد از آیه شریفه این است که حرج را از ملاک حکم نفی کند و بفرماید: احکامی که خدای تعالی بر شما تکلیف کرده حرجی نیست و به منظور دشوار کردن زندگی شما تشریع نشده،  (بلکه به این منظور تشریع شده که شما را پاک کند)، وجه این دلالت این است که از ظاهر گفتار آیه بر می‌آید که مراد از احکام جعل شده، تطهیر شما و اتمام نعمت بر شما است، نعمتی که همان ملاک احکام است، نه اینکه مراد دشوار کردن زندگی بر شما باشد، و به همین جهت هر جا که<code class="page" rel="5,375"/> دیدیم وضو و غسل بر شما حرجی و دشوار است مثلا آب نیست و پیدا کردن آب برایتان سخت است، و یا آب هست ولی استعمال آن دشوار است، ما در آنجا تکلیف وضو و غسل را بر داشته به جای آن تیمم را که در وسع شما است بر شما واجب می‌سازیم، و اما حکم طهارت که غرض اصلی ما است را به کلی از بین نمی‌بریم، این خود دلیل بر این است که ما طهارت شما و کامل کردن نعمت خود بر شما را می‌خوانیم، تا شاید شما شکر بگزارید. <span class="aya" rel="5_6" data-words="61-70">و لکن یرید لیطهرکم و لیتم نعمته علیکم لعلکم تشکرون</span> لازمه مطلبی که ما در معنای حرج نخواستن آوردیم این است که مراد از جمله: <span class="aya" rel="5_6" data-words="63-64">یرید لیطهرکم</span> این باشد که بفرماید غرض ما از تشریع وضو و غسل و تیمم تنها حاصل شدن طهارت در شما است، چون این سه دستور سه وسیله و سبب برای طهارت است، و این طهارت هر چه باشد غیر از پاکیزگی ظاهری و بر طرف شدن خبث و کثافات از بدن است، بلکه طهارتی است معنوی، که به وسیله یکی از این سه دستور حاصل می‌شود، و آنچه که در نماز شرط شده علاوه بر پاکی ظاهر بدن، همین طهارت معنوی است. </p> <p>ممکن است از همین معنا استفاده کنیم که وقتی غرض، طهارت معنوی است، پس کسی که وضوی قبلیش نشکسته و هنوز آن را دارد برای خواندن نماز بعدی دیگر حاجت به طهارت جدید ندارد، و این استفاده ما با اطلاق آیه منافات ندارد، زیرا تشریع منحصر در تکلیف وجوبی نیست، بلکه تکلیف استحبابی نیز تشریع می‌خواهد (در نتیجه می‌گوئیم به حکم اطلاق آیه وضو گرفتن برای هر نمازی خوب و مستحبّ است، هر چند که وضوی نماز قبلی باقی باشد، ولی واجب نیست، بلکه تنها در جایی واجب است که وضوی قبلی شکسته شده باشد). </p> <p>و اما اینکه فرمود: <span class="aya" rel="5_6" data-words="65-68">و لیتم نعمته علیکم...</span>، در سابق یعنی در ذیل آیه: <span class="aya" rel="5_3" data-words="51-54">الیوم أکملت لکم دینکم...</span><span class="footnote" rel="1" title="بیاد آرید نعمتی را که خدای تعالی بر شما ارزانی داشت، که مردمی بودید دشمن جان یکدیگر، و خدا بین دلهایتان الفت برقرار کرد، و در سایه نعمت او برادران یکدیگر شدید، و بر لبه پرتگاه آتش قرار داشتید، شما را از آن پرتگاه نجات داد سوره آل عمران، آیه ۱۰۳&quot;">*</span>، کلمه <em>نعمت</em> را معنا کردیم و نیز گفتیم که اتمام نعمت به چه معنا است، و در ذیل آیه‌ <span class="aya" rel="3_144" data-words="28-31">و سیجزی الله الشاکرین</span><span class="footnote" rel="2" title="تفسیر عیاشی ج ۱ ص ۲۹۹-۲۹۸ ح ۵۱">*</span>. </p> <p>در جلد چهارم این کتاب معنای شکر را بیان کردیم، بنا بر آن بیانات مراد از نعمت در آیه مورد بحث نعمت دین است، البته نه از حیث اجزای آن، یعنی تک تک معارف و احکامش، بلکه از حیث اینکه دین عبارت است از تسلیم خدا شدن در همه شؤون و این همان ولایت خدا بر بندگان و حکمرانیش در ایشان است، و این ولایت وقتی تمام می‌شود و به حد کمال می‌رسد که     <code class="page" rel="5,376"/> همه احکام دینی که قسمتی از آن طهارتهای سه‌گانه است را تشریع بفرماید. </p> <p><span class="phrase">از اینجا به روشنی به دست می‌آید که بین دو غایت و نتیجه‌ای که برای تشریع طهارتهای سه‌گانه ذکر شده یعنی جمله: <em rel="fa_5_6_63-63" data-sentence="108:423">لیطهرکم</em> و جمله‌ <span class="aya" rel="5_6" data-words="66-67">لیتم نعمته</span> فرق هست، و آن این است که جمله اول غایت تشریع طهارتهای سه‌گانه به تنهایی را بیان می‌کند، چون پاک شدن نتیجه این سه دستور است، ولی جمله دوم نتیجه تشریع همه احکام را بیان می‌کند، که سه دستور مزبور تنها سهم خود را از آن دارند، یعنی از میان همه احکام سه حکم و از میان همه نعمت‌های دینی سه نعمتند، پس در حقیقت دو نتیجه نام برده یکی خصوصی است و دیگری عمومی.</span> </p> <p>و بنا بر این معنای آیه چنین می‌شود: خدای تعالی نمی‌خواهد بدون جهت بار شما را سنگین کند، بلکه می‌خواهد با جعل طهارتهای سه‌گانه دو کار کرده باشد، اول اینکه برای شما پاکیزگی را که خاصیت خصوص این سه دستور است حاصل کرده باشد، دوم اینکه نعمت عمومیش را که همان نعمت دین است با تشریع این سه حکم تتمیم کرده باشد، شاید شما خدای را بر نعمتش شکر کنید و خدای تعالی شما را خالص برای خود بسازد  (دقت بفرمائید). </p> <p><code class="aya" rel="5_7"/> <span class="aya" rel="5_7" data-words="1-15">و اذکروا نعمة الله علیکم و میثاقه الذی واثقکم به إذ قلتم سمعنا و أطعنا</span> این میثاق همان میثاقی است که از آنان گرفته شده بر اینکه اسلام را بپذیرند، یعنی تسلیم خدای تعالی باشند، شاهد این مدعا این است که در جمله: <span class="aya" rel="5_7" data-words="11-15">إذ قلتم سمعنا و أطعنا...</span> یادآوریشان می‌کند که در چه زمانی چنین میثاقی دادند آن زمانی بود که گفتند: <em>سمعا و طاعة</em> گوش به فرمان و آماده اطاعتیم، چون این سخن بدان جهت که هیچ قیدی ندارد سمع مطلق و طاعت مطلق را می‌رساند، و سمع و طاعت مطلق عبارت اخرای کلمه اسلام است، پس منظور از نعمت در جمله: <span class="aya" rel="5_7" data-words="1-5">و اذکروا نعمة الله علیکم</span> مواهب جمیله‌ای است که خدای تعالی در سایه اسلام به آنان داده، و این بهتری حال روز بعد از اسلامشان نسبت به حال و وضع قبل از اسلامشان است، در دوران جاهلیت امنیت و سلامتی و ثروت و صفای دل نسبت به یکدیگر و پاکی اعمال نداشتند، و در سایه اسلام صاحب همه اینها شدند، هم چنان که نسبت به صفای دل فرموده: <span class="aya" rel="3_103" data-words="9-31">و اذکروا نعمت الله علیکم إذ کنتم أعداء فألف بین قلوبکم فأصبحتم بنعمته إخوانا و کنتم علی شفا حفرة من النار فأنقذکم منها</span><span class="footnote" rel="1" title="تهذیب الاحکام ج ۱ ص ۷ ح ۹">*</span>. </p> <p>   <code class="page" rel="5,377"/> ممکن هم هست که بگوئیم منظور از نعمت، حقیقت اسلام است، چون اسلام منشا همه نعمت‌ها و برکات است، هر نعمتی را که ریشه‌یابی کنیم بالآخره به اسلام منتهی می‌شویم‌که بیانش گذشت، و این هم بر خواننده پوشیده نماند که مراد از نعمت بودن اسلام حقیقی و یا ولایت این است که خواسته‌اند انگشت روی مصداق بگذارند، نه اینکه خواسته باشند مفهوم لفظ نعمت را مشخص کنند، چون مفهوم کلمه نعمت و هر کلمه دیگر عهده‌دار مشخص کردنش علم لغت است، نه قرآن کریم و ما نیز در باره مفهوم این لفظ بحثی تفسیری نداریم، بحثی اگر هست در این است که از این مفهوم کلی منظور خدای تعالی در این آیه کدام مصداق است؟. </p> <p>خدای تعالی سپس خودش را بیاد آنان می‌آورد که عالم به همه زوایای دلها است، و نتیجه می‌گیرد پس باید از خدایتان بترسید، که او بدانچه سینه‌ها در خود نهان داشته آگاه است. </p> <h3>بحث روایتی‌ <span class="title" rel="5_6 5_7"> (روایاتی در ذیل آیات مربوط به وضو و تیمم و غسل) </span> </h3> <p> مرحوم شیخ طوسی در تهذیب با ذکر سند از امام صادق (ع) روایت کرده که در ذیل آیه شریفه: <span class="aya" rel="5_6" data-words="5-8">إذا قمتم إلی الصلاة</span> فرموده: یعنی هر گاه از خواب برخاستید برای نماز، راوی-که ابن بکیر است-می‌گوید: عرضه داشتم: مگر خواب وضو را باطل می‌کند؟ فرمود: بله، البته در صورتی که بر گوش مسلط شود و گوش چیزی نشنود.<span class="footnote" rel="1" title="فروع کافی ج ۳ ص ۳۰ ح ۴">*</span> مؤلف: این معنا در روایاتی دیگر نیز آمده، سیوطی آن روایات را در الدر المنثور از زید بن اسلم و نحاس نقل کرده، و این روایات منافاتی با گفتار قبلی ما ندارد، که گفتیم مراد از  <em>قیام به نماز</em> اراده نماز خواندن است، زیرا آنچه ما گفتیم معنای قیامی بود که با حرف  <em>الی</em> متعدی شده باشد، و آنچه در روایت آمده به معنای قیامی است از آن جهت که با حرف  <em>من</em> متعدی شود، و امام فرموده: کلمه <em>الی</em> در آیه به معنای <em>من</em> است. </p> <p>و در کافی به سند خود از زراره روایت کرده که گفت: من به امام ابی جعفر باقر   <code class="page" rel="5,378"/> (ع) عرضه داشتم: از کجا فهمیدی که فرمودی: مسح به پاره‌ای از سر و پاره‌ای از پاها واجب است نه بر همه آن دو؟ حضرت خندید، و سپس فرمود: ای زراره!هم رسول خدا  (ص) بیان کرده و هم کتاب خدا طبق آن نازل شده، برای اینکه خدای عز و جل می‌فرماید: <span class="aya" rel="5_6" data-words="9-10">فاغسلوا وجوهکم</span> که از آن می‌فهمیم همه صورت باید شسته شود، آن گاه فرموده: <span class="aya" rel="5_6" data-words="11-14">و أیدیکم إلی المرافق</span> که با واو عاطفه دستها تا مرفق را متصل به وجه فرموده، و از این اتصال می‌فهمیم که دو دست تا مرفق نیز همه‌اش باید شسته شود، آن گاه با آوردن فعلی دیگر بین کلام فاصله انداخته فرموده: <span class="aya" rel="5_6" data-words="15-17">و امسحوا برؤسکم</span>، که از این فاصله انداختن و از حرف <em>با</em>  در <em>برءوسکم</em> می‌فهمیم، که مسح به بعض سر واجب است و چون با آوردن واو عاطفه پاها را وصل به سر کرد، و فرمود: <span class="aya" rel="5_6" data-words="18-21">و أرجلکم إلی الکعبین</span> می‌فهمیم مسح بر بعض پاها واجب است. </p> <p><span class="phrase">از سوی دیگر رسول خدا (ص) این آیه را برای مردم تفسیر فرمود، لیکن مردم تفسیر آن جناب را ضایع کرده،  (به آرای خود سرانه خود عمل کردند) خدای تعالی سپس فرمود: <span class="aya" rel="5_6" data-words="43-53">فلم تجدوا ماء فتیمموا صعیدا طیبا، فامسحوا بوجوهکم و أیدیکم منه</span>، که چون وضو را در صورت دسترسی نداشتن به آب ساقط کرده، بعضی از اعضای شستن در وضو را یعنی از مچ تا انگشتان دست و صورت را محل مسح در تیمم قرار داده فرمود: <span class="aya" rel="5_6" data-words="50-52">بوجوهکم و أیدیکم</span> و در آخر کلمه <em rel="fa_5_6_52-52" data-sentence="508:631">منه</em> را اضافه کرد، می‌فهمیم که بعضی از صورت و دستها باید تیمم شود و مسح‌همه صورت واجب نیست، چون آن مقدار غباری که از خاک زمین به دست می‌چسبد به بعضی از کف دست می‌چسبد و به بعضی دیگرش نمی‌چسبد خدای تعالی سپس فرمود: <span class="aya" rel="5_6" data-words="54-60">ما یرید الله لیجعل علیکم من حرج</span> که منظور از حرج در تنگنا قرار گرفتن است.<span class="footnote" rel="1" title="فروع کافی ج ۳ ص ۲۶-۲۵ ح ۴">*</span> مؤلف: اینکه امام در ضمن گفتار خود فرمود: فان لم تجدوا ماء... منظورش این نبوده که آیه قرآن چنین است زیرا آیه‌ <span class="aya" rel="5_6" data-words="43-45">فلم تجدوا ماء</span> است، بلکه خواسته است آیه را نقل به معنا کند.</span> </p> <p>و در همان کتاب به سند خود از زراره و بکیر روایت کرده که از امام باقر (ع) از وضوی رسول خدا (ص) پرسیدند، حضرت دستور داد طشتی-و یا ظرف کوچکی-آوردند که در آن آب بود، پس دست راست خود را در آب فرو برد، و مشتی از آن   <code class="page" rel="5,379"/> بر گرفت، و به صورت خود ریخت، و صورت خود را با آن شست، سپس دست چپ خود را در آب فرو برده مشتی از آن گرفت و به ساعد خود-یعنی مرفق به پائین-ریخت، و دست راست خود را با آن شست، ولی همواره دست را از بالا بپائین کشید، و هیچگاه از پائین به طرف مرفق نکشید، نه در دست راست و نه در دست چپ، سپس کف دست راست خود را در آب فرو برد، و مشتی آب بر گرفته به ذراع-مرفق تا سر انگشتان-خود ریخت، و در دست چپ همان کرد که در دست راست کرد، آن گاه سر و دو پای خود را با تری کف دستش مسح کرد، و آب جدیدی برای مسح به کار نبرد، آن گاه فرمود: نباید انگشتان را در زیر بند کفش برد، و سپس اضافه کرد که خدای تعالی می‌فرماید: <span class="aya" rel="5_6" data-words="5-12">إذا قمتم إلی الصلاة فاغسلوا وجوهکم و أیدیکم</span> و به حکم این فرمایش هیچ مقدار (و بفرموده فقها حتی سر سوزنی) از صورت و دستها باید نشسته نماند، برای اینکه فرموده: بشوئید صورت و دستهایتان را تا مرفق‌ها آن گاه فرموده: <span class="aya" rel="5_6" data-words="15-21">و امسحوا برؤسکم و أرجلکم إلی الکعبین</span> و به حکم این دستور اگر مقداری از سر و یا مقداری از روی دو پای خود را از اول سر انگشتان تا به کعب مسح کند کافی است، راوی می‌گوید: عرضه داشتم کعب پاها کجای آن است؟ فرمود: اینجا یعنی بند پا و پائین‌تر از ساق، پرسیدم: این چیست؟  (که نشان می‌دهی) فرمود: این جزء استخوان ساق است، و کعب پائین‌تر از آن است، پرسیدیم: خدا تو را اصلاح کند آیا یک مشت آب برای شستن صورت و یک مشت برای شستن هر ذراع بس است؟ فرمود: آری، البته در صورتی که با منتهای دقت آن مشت آب را به همه ذراع و کف برسانی، البته با دو مشت این کار بهتر صورت می‌گیرد.<span class="footnote" rel="1" title="تفسیر برهان ج ۱ ص ۴۵۲ ح ۱۰">*</span> مؤلف: این روایت از روایات معروف است، عیاشی آن را از بکیر و زراره از امام باقر  (ع)<span class="footnote" rel="2" title="تفسیر المنار ج ۶ ص ۲۳۷">*</span> و در سندی دیگر مثل آن را از عبد اللَّه بن سلیمان از ابی جعفر روایت کرده<span class="footnote" rel="3" title="تفسیر عیاشی ج ۱ ص ۳۰۰ ح ۵۶">*</span>، و در معنای آن و معنای روایت سابق روایاتی دیگر هست. </p> <p>در تفسیر برهان آمده که عیاشی از زرارة بن اعین و ابو حنیفه از ابی بکر بن حزم روایت کرده که گفت: مردی وضو گرفت و مسح پاها را بر چکمه خود کشیده، داخل مسجد شد، و به نماز ایستاد، علی (ع) آمد و با پای خود به گردن او زد، و فرمود: وای بر تو چرا بی وضو       <code class="page" rel="5,380"/> نماز می‌خوانی؟ آن مرد عرضه داشت: عمر بن خطاب به من چنین دستور داد، حضرت دست او را گرفته نزد عمر آورد، و با صدای بلند فرمود: ببین این شخص چه چیزی از تو روایت می‌کند، عمر گفت: بله من به او گفتم چون رسول خدا (ص) آن طور مسح کرد، حضرت فرمود: قبل از مائده یا بعد از آن؟ گفت: این را نمی‌دانم، فرمود: حال که‌نمی‌دانی پس چرا فتوا می‌دهی؟ مسح بر چکمه در سابق نازل شد (و در مائده نسخ شد).<span class="footnote" rel="1" title="تفسیر عیاشی ج ۱ ص ۳۰۲-۳۰۱ ح ۶۲">*</span> مؤلف: در عهد عمر اختلاف در جواز و عدم جواز مسح بر روی کفش شایع بود، و نظر علی (ع) این بود که آن دستور به آیه سوره مائده نسخ شده، این نظریه از روایات این باب استفاده می‌شود، و به همین جهت از بعضی‌ها از قبیل براء و بلال و جریر بن عبد اللَّه روایت شده که آنان از رسول خدا (ص) نقل کرده‌اند که آن جناب بعد از مائده نیز بر روی کفش و پاپوش مسح می‌کرده<span class="footnote" rel="2" title="در المنثور ج ۲ ص ۲۶۲">*</span>، و لیکن روایاتشان خالی از اشکال نیست، و گویا منشا اختلاف مذکور این پندار بوده که مدعیان نسخ دلیل ناسخ را غیر از آیه می‌دانند، و غیر آیه نمی‌تواند ناسخ باشد، در حالی که این پندار صحیح نیست و دلیل نسخ خود آیه مائده است برای اینکه آیه شریفه مسح بر قدم را واجب کرده، و معلوم است که پا افزار و کفش قدم نیست، و همین پاسخ را روایت بعدی داده است. </p> <p>و در تفسیر عیاشی از محمد بن احمد خراسانی-وی بقیه راویان حدیث تا زمان امام را ذکر نکرده-روایت آورده که گفته است، مردی به حضور امیر المؤمنین (ع) آمد، و از مسح بر پا افزار پرسید، حضرت لحظه‌ای سر به پائین انداخت، آن گاه سر بلند کرد و فرمود: خدای تبارک و تعالی بندگان خویش را امر به طهارت فرموده، و آن را در بین اعضای بدن تقسیم کرده، سهمی از آن را به صورت، و سهمی به سر، و نصیبی به دو پا و بهره‌ای به دو دست داده، اگر پا افزار یکی از این اعضای بدن است می‌توانی آن را مسح کنی.<span class="footnote" rel="3" title="تفسیر عیاشی ج ۱ ص ۳۰۱ ح ۵۹">*</span> و نیز در همان کتاب از حسن بن زید از جعفر بن محمد (ع) روایت کرده که گفت: علی (ع) در عهد عمر بن خطاب در مساله مسح بر پا افزار مخالف سایرین بوده، آنها می‌گفتند: ما دیدیم که رسول خدا (ص) بر پا افزار خود مسح می‌کرد و حضرت در پاسخ هر کس که این استدلال را می‌کرد می‌پرسید: رسول خدا (ص)       <code class="page" rel="5,381"/> قبل از نزول مائده چنین می‌کرد یا بعد از آن؟ می‌گفتند نمی‌دانیم، آن جناب می‌فرمود: ولی من می‌دانم که رسول خدا (ص) بعد از نزول سوره مائده دیگر بر پا افزار مسح نکرد و هر آینه مسح کردن بر پشت یک الاغ را بیشتر دوست دارم تا مسح کردن بر پا افزار، آن گاه این آیه را تلاوت کرد: <span class="aya" rel="5_6" data-words="1-4">یا أیها الذین آمنوا</span> -تا آنجا که فرموده- <span class="aya" rel="5_6" data-words="14-21">المرافق و امسحوا برؤسکم و أرجلکم إلی الکعبین</span>.<span class="footnote" rel="1" title="تفسیر عیاشی، ج ۱ ص ۳۰۲ ح ۶۳ و ۶۴">*</span> و در در المنثور است که ابن جریر و نحاس-در کتاب ناسخ خود-از علی روایت کرده‌اند که در هر نمازی وضو می‌گرفت و می‌خواند <span class="aya" rel="5_6" data-words="1-8">یا أیها الذین آمنوا إذا قمتم إلی الصلاة...</span><span class="footnote" rel="2" title="تفسیر عیاشی ج ۱ ص ۳۰۳-۳۰۲ ح ۶۶">*</span>. </p> <p>مؤلف: توضیح این حدیث گذشت. </p> <p>و در کافی به سند خود از حلبی از امام صادق (ع) روایت کرده که گفت از آن جناب از کلام خدای عز و جل پرسیدم که فرموده: <span class="aya" rel="5_6" data-words="40-42">أو لامستم النساء</span> حضرت فرمود منظور جماع است، و لیکن خدای تعالی از آنجا که پرده‌پوش است دوست می‌دارد سر بسته سخن گوید، و لذا عمل نامبرده را به آن صراحت که شما تعبیر می‌کنید نکرده.<span class="footnote" rel="3" title="فروع کافی ج ۵ ص ۵۵۵ ح ۵">*</span> و در تفسیر عیاشی از زراره روایت کرده که گفت: من از امام باقر (ع) از تیمم پرسیدم، فرمود: عمار بن یاسر روزی نزد رسول خدا (ص) آمد و عرضه داشت: جنب شدم و آب نداشتم تا غسل کنم، حضرت فرمود: خوب بگو ببینم چه کردی؟ عرضه داشت: لباسهایم را کندم و توی خاک غلت زدم حضرت (شاید بعنوان مزاح) فرمود: همانطور که الاغها غلت می‌زنند، سپس فرمود: خدای تعالی کیفیت تیمم را که بیان کرده و فرموده: <span class="aya" rel="5_6" data-words="49-53">فامسحوا بوجوهکم و أیدیکم منه</span>، آن گاه خود رسول خدا (ص) همه کف دو دست خود را بر صعید گذاشت، و سپس بر داشت بین دو چشم تا آخر دو ابروی خود مسح کرد، آن گاه کف هر دست را به پشت دست دیگر کشید، البته اول به پشت دست راست کشید.<span class="footnote" rel="4" title="تفسیر عیاشی ج ۱ ص ۳۰۲ ح ۶۳ و ۶۴">*</span> و در همان کتاب از زراره از امام باقر (ع) روایت کرده که فرمود: خدای         <code class="page" rel="5,382"/> تعالی شستن صورت و دو دست را و مسح کشیدن بر سر و پشت دو پا را واجب کرد، تا هر گاه کسی در حالت سفر و بیماری و ضرورت نتوانست صورت و دست را بشوید به جای شستن آن دو موضع را مسح کند و فرمود: <span class="aya" rel="5_6" data-words="27-42">و إن کنتم مرضی أو علی سفر أو جاء أحد منکم من الغائط أو لامستم النساء</span>... <span class="aya" rel="5_6" data-words="51-53">و أیدیکم منه</span>.<span class="footnote" rel="1" title="مجمع البیان ج ۳ ص ۵۲-۵۳">*</span> و در همان کتاب از عبد الاعلی مولی آل سام روایت آورده که گفت به امام صادق  (ع) عرضه داشتم: من در اثر زمین خوردن ناخنم شکست، و انگشتم را باند پیچی کردم، حال بفرما برای وضو چه کنم؟ می‌گوید امام (ع) فرمود: حکم این مساله و امثال آن در کتاب خدای تبارک و تعالی آمده، می‌فرماید: <span class="aya" rel="22_78" data-words="10-16">ما جعل علیکم فی الدین من حرج</span><span class="footnote" rel="2" title="مجمع البیان ج ۳ ص ۵۲-۵۳">*</span> \<span class="footnote" rel="3" title="خدای تعالی در دین هیچگونه حکمی حرجی علیه شما جعل نکرده">*</span>. </p> <p>مؤلف: امام (ع) به آیه سوره حج اشاره نموده، که در آن نیز حرج نفی شده، و اگر به ذیل آیه مورد بحث اشاره نکرد که در خصوص وضو است، برای این بوده که به مطلبی اشاره کرده باشد، که ما قبلا خاطرنشان ساختیم که منظور از نفی حرج، نفی حرج در ملاکهای دینی است، نه در خود احکام و در اخباری که ما نقل کردیم نکات بسیاری است، که با در نظر گرفتن بیانی که ما در ذیل آیات داشتیم آن نکات روشن می‌شود، بنا بر این خواننده محترم می‌تواند همان بیانات را به عنوان شرح این روایات تلقی کند. </p> 
