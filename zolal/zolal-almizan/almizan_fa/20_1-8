<h2 class="sura">سوره طه مکی است و 135 آیه دارد</h2><h3 class="ayas">سوره طه آیه‌های ۱ تا ۸</h3><code class="section" rel="20_1-8"/><h3>ترجمه آیات</h3> <p> <span class="trans" rel="20_0">به نام خدای رحمان رحیم.  </span><span class="trans" rel="20_1">طه.  «۱» </span><span class="trans" rel="20_2">قرآن را به تو نازل نکردیم که در رنج افتی.  «۲» </span><span class="trans" rel="20_3">جز یادآوری برای کسی که بیم می‌کند نیست.  «۳» </span><span class="trans" rel="20_4"> (این قرآن) از جانب آن کس که زمین و آسمانهای بلند را آفریده، نازل شده است.  «۴» </span><span class="trans" rel="20_5">خدای رحمان بر عرش استیلاء دارد.  «۵» </span><span class="trans" rel="20_6">هر چه در آسمانها و زمین و ما بین این دو است و هر چه زیر خاک است از او است.  «۶» </span><span class="trans" rel="20_7">اگر سخن آشکارا بگویی (و یا مخفی کنی) او نهان و نهانتر را می‌داند.  «۷» </span><span class="trans" rel="20_8">خدا که هیچ معبودی جز او نیست اسمایی حسنا دارد.  «۸» </span></p>               <h3>بیان آیات</h3> <p> غرض این سوره تذکر و یادآوری از راه انذار است، که آیات انذار آن بر آیات تبشیرش<code class="page" rel="14,163"/> غلبه دارد، و این غلبه به خوبی به چشم می‌خورد، داستانهایی را ذکر می‌کند که به هلاکت طاغیان و تکذیب کنندگان آیات خدا منتهی می‌شود، و حجت‌های روشنی را متضمن است که عقل هر کس را ملزم به اعتراف به توحید خدای تعالی، و اجابت دعوت حق می‌کند، و به یادآوری آینده انسان از احوال قیامت و مواقف آن و حال نکبت بار مجرمین، و خسران ظالمین منتهی می‌گردد. </p> <p>این آیات-به طوری که از سیاقش بر می‌آید-با نوعی تسلیت از رسول خدا شروع می‌شود، تا جان شریف خود را در واداشتن مردم به قبول دعوتش به تعب نیندازد، زیرا قرآن نازل نشده برای اینکه آن جناب خود را به زحمت بیندازد، بلکه آن تنزیلی است الهی که مردم را به خدا و آیات او تذکر می‌دهد تا شاید بیدار شوند و غریزه خشیت آنان هوشیار گردد، آن گاه متذکر شده به وی ایمان بیاورند و تقوی پیشه کنند، پس او غیر از تبلیغ وظیفه دیگری ندارد، اگر مردم به ترس آمدند و متذکر شدند که هیچ، و گر نه یا عذاب استیصال و خانمان برانداز منقرضشان می‌کند، و یا اینکه به سوی خدای خود برگشت نموده در آن عالم به وبال ظلم و فسق خود می‌رسند، و اعمال خود را بدون کم و زیاد می‌یابند، و به هر حال نمی‌توانند با طغیان و تکذیب خود خدای را عاجز سازند. </p> <p>سیاق آیات این سوره چنین می‌رساند که در مکه نازل شده، در بعضی اخبار هم آمده که آیه‌ <span class="aya" rel="73_10" data-words="1-5">و اصبر علی ما یقولون</span><span class="footnote" rel="1" title="سوره طه، آیه ۱۳۰">*</span> در مدینه نازل شده، و در بعضی دیگر آمده که آیه‌ <span class="aya" rel="20_131" data-words="1-10">و لا تمدن عینیک إلی ما متعنا به أزواجا منهم</span><span class="footnote" rel="2" title="سوره طه، آیه ۱۳۱">*</span> نیز در مدینه نازل شده است<span class="footnote" rel="3" title="روح المعانی، ج ۱۶، ص ۱۴۷">*</span>. لیکن از ناحیه لفظ خود این آیات هیچ دلیلی بر مدنی بودن آنها نیست. </p> <p>یکی از آیات برجسته این سوره آیه شریفه‌ <span class="aya" rel="20_8" data-words="1-8">الله لا إله إلا هو له الأسماء الحسنی</span> است.  (که با همه کوتاهیش مساله توحید را با همه اطرافش متضمن است). </p> <p><code class="aya" rel="20_1"/><code class="aya" rel="20_2"/> <span class="aya" rel="20_1-2" data-words="1-6">طه، ما أنزلنا علیک القرآن لتشقی</span>. </p> <p>کلمه <em>طه</em> دو حرف از حروف بریده و مقطعه و رمزی قرآن است، که سوره مورد بحث با آن افتتاح شده، مانند بسیاری از حروف دیگر، که سوره‌هایی از قرآن با آنها افتتاح شده است، مانند <em>الم</em> و <em>الر</em> و نظایر آنها. </p> <p>       <code class="page" rel="14,164"/> از جمعی از مفسرین نقل شده که در معنای این دو حرف چیزهایی گفته‌اند که شان بحث تفسیری اجل از آن است که در آن، آن چنان سخنانی ایراد شود، و در آنها و امثال آنها بحث شود، و ما به زودی در بحث روایتی آینده ان شاء اللَّه تعالی بدانها اشاره می‌کنیم. </p> <p>کلمه <em>شقاوت</em> خلاف سعادت است، راغب می‌گوید: شقاوت و سعادت از نظر نسبت مثل همند، هم چنان که سعادت دو نوع است: یکی سعادت دنیوی، و یکی سعادت اخروی، و سعادت دنیوی هم سه قسم است، سعادت نفسی و بدنی و خارجی، همچنین شقاوت، دنیوی و اخروی است، و دنیوی آن نفسی و بدنی و خارجی است، تا آنجا که می‌گوید: بعضی از علمای لغت گفته‌اند: گاهی کلمه شقاوت در جای تعب و دشواری استعمال می‌شود، مثلا می‌گویند: شقیت فی کذا-در اینکار خسته شدم و نیز گفته‌اند: هر شقاوتی تعب است، ولی هر تعب شقاوت نیست، پس تعب اعم از شقاوت است، این بود کلام راغب<span class="footnote" rel="1" title="مفردات راغب، ماده &lt;em&gt;شقا&lt;/em&gt; ">*</span> و بنا بر این معنای آیه مورد بحث این می‌شود که ما قرآن را نازل نکردیم برای اینکه تو خود را به تعب اندازی و در راه تبلیغ آن و واداری مردم به قبول آن به ستوه آیی. </p> <h3> <span class="title" rel="20_3"><span class="phrase">توضیحی در مورد <em rel="fa_20_3_2-2" data-sentence="15:78">تذکره</em> بودن قرآن کریم‌ <span class="aya" rel="20_3" data-words="3-4">لمن یخشی</span></span> </span> </h3> <p> <code class="aya" rel="20_3"/> <span class="aya" rel="20_3-4" data-words="1-11">إلا تذکرة لمن یخشی، تنزیلا ممن خلق الأرض و السماوات العلی</span> <span class="phrase">کلمه <em rel="fa_20_3_2-2" data-sentence="5:710">تذکره</em> به معنای ایجاد ذکر (یادآوری) در شخصی است که چیزی را فراموش کرده، و چون انسان کلیات حقایق دین را به فطرت خود در می‌یابد، مثلا می‌فهمد که خدایی هست، و آن هم یکی است، چون ممکن نیست واجب الوجود دو تا باشد، و می‌داند که الوهیت و ربوبیت منحصر در او است و مساله نبوت و معاد و غیر آن را به و جدان خود درک می‌کند، پس این کلیات ودائعی است که در فطرت هر انسانی سپرده شده، چیزی که هست انسان به خاطر اینکه به زندگی زمینی می‌چسبد و به دنبال اشتغال به خواسته‌های نفس از لذائذ و زخارف آن سرگرم می‌شود، دیگر در دل خود جایی خالی برای غرائز فطری خود نمی‌گذارد، در نتیجه آنچه را خدا در فطرت او ودیعه گذاشته فراموش می‌کند، و اگر دوباره در قرآن این حقایق خاطر نشان می‌شود، برای یادآوری نفس است تا بعد از فراموشی دوباره به یادش آید.</span> </p> <p>و معلوم است که این نسیان در حقیقت نسیان نیست، بلکه اعراض و روگردانی است، و گر نه کسی ندای و جدان را فراموش نمی‌کند، و اگر نام فراموشی بر آن اطلاق کرده‌اند به نوعی عنایت است، و می‌خواسته‌اند بفهمانند از نظر بی‌اعتنایی به آن با فراموشی فرقی   <code class="page" rel="14,165"/> ندارد، و ناچار باید در دفع این فراموشی که پیروی هوی و فرورفتگی در مادیات به گردن انسانها گذاشته، دست به دامن چیزی شوند که آن علاقه به مادیات را از زمینه دلها ریشه کن نموده و دل را به سوی اقبال به حق براند، و آن چیز همانا خوف و نگرانی از عاقبت غفلت، و وبال افسار گسیختگی است، تا در نتیجه تذکر، جای خود را در دلها باز کند، و صاحبش را در پیروی حق سود بخشد. </p> <p><span class="phrase">با بیانی که گذشت دلیل این که چرا <em rel="fa_20_3_2-2" data-sentence="33:336">تذکره</em> را در این آیه مقید به قید <span class="aya" rel="20_3" data-words="3-4">لمن یخشی</span> کرد معلوم شد، چون مراد از این قید، کسی است که طبعا نگرانی و ترس دارد، یعنی قلبش مستعد ظهور خشیت باشد، به طوری که اگر کلمه حق را شنید نگران بشود، و چون تذکر و تذکره‌ای (قرآن) به او برسد در باطنش خشیتی پدید آید، و در نتیجه ایمان آورد، و با تقوی شود.</span> </p> <p>استثناء در جمله‌ <span class="aya" rel="20_3" data-words="1-2">إلا تذکرة</span> -به طوری که گفته‌اند<span class="footnote" rel="1" title="روح المعانی، ج ۱۶، ص ۱۵۰">*</span> استثناء منقطع است، و معنایش این است که ما قرآن را بر تو نازل نکردیم که تو خود را به تعب اندازی، و لیکن برای این بود که یاد آورنده‌ای باشد تا هر کس طبع او خضوع و خشوع در برابر حق است متذکر شود، و به خدا ایمان آورده تقوی پیشه کند. </p> <p><span class="phrase">بنا بر این سیاق آیه شریفه خود به خود اقتضاء می‌کند که کلمه <em rel="fa_20_3_2-2" data-sentence="59:399">تذکره</em> مصدری به معنای فاعل، و خود مفعول له جمله‌ <span class="aya" rel="20_2" data-words="1-2">ما أنزلنا</span> بوده باشد، هم چنان که اقتضاء دارد کلمه  <em rel="fa_20_4_1-1" data-sentence="260:238">تنزیلا</em> به معنای اسم مفعول، و حال از ضمیر <em rel="fa_20_3_2-2" data-sentence="352:189">تذکره</em> باشد، که به قرآن بر می‌گردد، و معنایش این است که ما قرآن را بر تو نازل نکردیم که خود را به تعب اندازی، و لیکن نازل کردیم تا دارندگان خشوع را با کلام الهی که نازل از ناحیه او است متذکر شود.</span> </p> <p><code class="aya" rel="20_4"/> <span class="aya" rel="20_4" data-words="1-7">تنزیلا ممن خلق الأرض و السماوات العلی</span> -کلمه <em>علی</em> جمع <em>علیا</em> است که مؤنث اعلی است، مانند کلمه <em>فضلی و فضل</em> ، و اگر برای صله موصول <em>من</em> و برای اینکه ابهام را از اینکه چه کسی قرآن را نازل کرده بر دارد خصوص صفت خلقت آسمانهای بلند و زمین را اختیار کرد برای این بود که این صفت از میان صفات خداوندی با مساله تنزیل مناسب‌تر است، چون تنزیل، آوردن از بالا به پائین است، که آن بالا مبدأ و این پائین منتهای این آوردن باشد، و اگر تنها از خلقت آسمان و زمین نام برد و خلقت ما بین این دو را اسم نبرد، برای این بود که کاری به آن نداشت، غرض تنها بیان مبدأ و منتهای تنزیل بود، به خلاف در مثل آیه   <code class="page" rel="14,166"/> <span class="aya" rel="20_6" data-words="1-11">له ما فی السماوات و ما فی الأرض و ما بینهما</span> که غرض در آن بیان عمومیت ملک خدا نسبت به جمیع عالم است. </p> <h3> <span class="title" rel="20_5">بیان آیه: <span class="aya" rel="20_5" data-words="1-4">الرحمن علی العرش استوی</span> که عمومیت ملک و سلطه مطلقه خدا را افاده می‌کند</span> </h3> <p> <code class="aya" rel="20_5"/> <span class="aya" rel="20_5" data-words="1-4">الرحمن علی العرش استوی</span> جمله‌ای است استینافی و غیر مربوط به قبل، که در آن مساله توحید ربوبیت را که مخ و غرض نهایی دعوت و تذکره است بیان فرموده، و چهار آیه یعنی تا جمله‌ <span class="aya" rel="20_8" data-words="6-8">له الأسماء الحسنی</span> را بدان اختصاص داده است. </p> <p>در تفسیر آیه‌ <span class="aya" rel="7_54" data-words="12-18">ثم استوی علی العرش یغشی اللیل النهار</span><span class="footnote" rel="1" title="سوره اعراف، آیه ۵۴">*</span> گفتیم که استواء بر عرش کنایه از این است که ملک او همه عالم را فرا گرفته، و زمام تدبیر امور همه عالم به دست او است، و این معنا در باره خدای تعالی-آن طور که شایسته ساحت کبریایی و قدس او باشد عبارت است از ظهور سلطنتش بر عالم، و استقرار ملکش بر اشیاء، به تدبیر امور و اصلاح شؤون آنها. </p> <p>بنا بر این استواء حق عز و جل بر عرش، مستلزم این است که ملک او بر همه اشیاء احاطه داشته و تدبیرش بر اشیاء چه آسمانی و چه زمینی، چه خرد و چه کلان، چه مهم و چه ناچیز گسترده باشد، در نتیجه خدای تعالی رب هر چیز، و یگانه در ربوبیت است، چون مقصود از رب جز مالک و مدبر چیز دیگری نیست، به همین جهت دنبال استواء بر عرش داستان ملکیت او را بر هر چیز و علمش به هر چیز را بیان داشت، که همین خود جنبه تعلیل و احتجاج برای استواء مذکور است. </p> <p>و <span class="phrase">معلوم است که <em rel="fa_20_5_1-1" data-sentence="13:218">رحمان</em> که خود مبالغه در رحمتی است که آن عبارت است از افاضه به ایجاد و تدبیر، و در غالب صیغه مبالغه کثرت را می‌رساند، خود با استواء مناسب‌تر است، تا مثلا رحیم، یا سایر اسماء و صفات او، و لذا در میان همه آنها رحمان را نام برد.</span> </p> <p><span class="phrase">از آنچه گذشت معلوم شد که کلمه <em rel="fa_20_5_1-1" data-sentence="30:1196">رحمان</em> مبتدا، و خبر آن جمله <em rel="fa_20_5_4-4" data-sentence="108:1160">استوی</em> است، و جمله‌ <span class="aya" rel="20_5" data-words="2-3">علی العرش</span> متعلق است به جمله <em rel="fa_20_5_4-4" data-sentence="260:1051">استوی</em> و مراد از آن بیان استیلاء بر عرش است، این معنا از سایر آیات نیز استفاده می‌شود، زیرا در قرآن کریم داستان استواء بر عرش مکرر آمده، مانند آیه‌ <span class="aya" rel="7_54" data-words="12-18">ثم استوی علی العرش یغشی اللیل النهار</span><span class="footnote" rel="2" title="آن گاه به عرش مسلط شد و شب رای با روز پوشاند سوره اعراف آیه ۵۴">*</span> و آیه‌ <span class="aya" rel="10_3" data-words="12-17">ثم استوی علی العرش یدبر الأمر</span><span class="footnote" rel="3" title="آن گاه بر عرش مسلط گشت و به تدبیر امر پرداخت سوره یونس، آیه ۳">*</span> و آیه‌ <span class="aya" rel="32_4" data-words="13-22">ثم استوی علی العرش ما لکم من دونه من ولی</span><span class="footnote" rel="4" title="آن گاه به عرش پرداخت، برای شما غیر او سرپرستی نیست سوره الم سجده، آیه ۴">*</span> و آیه         <code class="page" rel="14,167"/> <span class="aya" rel="57_4" data-words="10-18">ثم استوی علی العرش یعلم ما یلج فی الأرض</span><span class="footnote" rel="1" title="آن گاه به عرش پرداخت، می‌داند آنچه که در زمین فرو می‌رود سوره حدید، آیه ۴">*</span> و امثال اینها.</span> </p> <p>و <span class="phrase">با این بیان فساد گفتاری که به بعضی<span class="footnote" rel="2" title="تفسیر فخر رازی، ج ۲۲، ص ۵">*</span> مفسرین نسبت داده‌اند روشن می‌شود، که گفته: جمله‌ <span class="aya" rel="20_5" data-words="1-3">الرحمن علی العرش</span> مبتداء و خبر است، و کلمه <em rel="fa_20_5_4-4" data-sentence="252:338">استوی</em> فعلی است که فاعلش جمله‌ <span class="aya" rel="20_6" data-words="2-4">ما فی السماوات</span> است و کلمه <em>له</em> متعلق به کلمه <em rel="fa_20_5_4-4" data-sentence="438:194">استوی</em> است و معنا چنین می‌شود که: خدا بر عرش است، و هر چه در آسمانها است برای او مستوی گشته، آن وقت در معنای استواء هر چیز برای خدا است گفته: یعنی هر چیز موافق اراده او جریان دارد، و منقاد امر او است.</span> </p> <p>و ما در اینکه عرش چیست؟ در ذیل آیه 54 سوره اعراف در جلد هشتم این کتاب به طور مفصل بحث کردیم، و در بحث روایتی آینده نیز مطالبی مربوط به این مقام خواهد آمد. </p> <p><code class="aya" rel="20_6"/> <span class="aya" rel="20_6" data-words="1-15">له ما فی السماوات و ما فی الأرض و ما بینهما و ما تحت الثری</span>. </p> <p><span class="phrase">کلمه <em rel="fa_20_6_15-15" data-sentence="5:608">ثری</em> -به طوری که گفته<span class="footnote" rel="3" title="منهج الصادقین، ج ۵، ص ۴۶۸">*</span> شده-به معنای خاک مرطوب، و یا مطلق خاک است، بنا بر این مراد از <span class="aya" rel="20_6" data-words="13-15">ما تحت الثری</span> هر چیزی است که در شکم زمین باشد، نه زیر خاک، و اینجا باقی می‌ماند جمله‌ <span class="aya" rel="20_6" data-words="6-8">ما فی الأرض</span> که مقصود از آن موجودات روی زمین است، چه اجزای خود زمین، و چه موجوداتی که در آن زندگی می‌کنند، از آنچه ما حس می‌کنیم، مانند انسانها، و انواع حیوانات، و نباتات، و آنچه ما حس نمی‌کنیم، و یا اصلا از وجودش خبر نداریم، خدا همه را می‌داند، و همه ملک او است.</span> </p> <p>وقتی ملک خدا شامل همه آنچه در آسمانها و زمین و از آن جمله اجزای آن دو شد، قهرا شامل خود آن دو، و خود زمین نیز می‌شود، چون هر چیزی غیر از همان اجزایش وجود علیحده‌ای ندارد. </p> <p>پس در این آیه یکی از دو رکن ربوبیت را که همان مالکیت باشد بیان کرد، چون معنای ربوبیت به طوری که مکرر گفته‌ایم مالک مدبر است، و فقط تدبیر باقی می‌ماند که جمله بعدی متعرض آن است. </p> <h3> <span class="title" rel="20_7">توضیح معنای آیه: <span class="aya" rel="20_7" data-words="1-9">و إن تجهر بالقول فإنه یعلم السر و أخفی</span> که عمومیت تدبیر خدای سبحان را اثبات می‌کند</span> </h3> <p> <code class="aya" rel="20_7"/> <span class="aya" rel="20_7" data-words="1-9">و إن تجهر بالقول فإنه یعلم السر و أخفی</span>. </p> <p> <span class="phrase"><em>جهر به قول</em> به معنای بلند بلند حرف زدن، و <em>اسرار به آن</em> به معنای آهسته       <code class="page" rel="14,168"/> صحبت کردن است، هم چنان که در جای دیگر فرموده: <span class="aya" rel="67_13" data-words="1-6">و أسروا قولکم أو اجهروا به</span><span class="footnote" rel="1" title="و شما سخنتان را پنهان و یا آن را آشکار سازید (البته خدا آگاه است) سوره ملک، آیه ۱۳">*</span> البته باید در نظر داشت که <em>سر</em> ، غیر از <em>ستر</em> است چون سر به معنای مطلب مکتوم و پوشیده در نفس است، و کلمه <em rel="fa_20_7_9-9" data-sentence="508:427">اخفی</em> صیغه افعل تفضیل از خفاء، و به معنای پنهان‌تر است، چون از سیاق آیه بر می‌آید که در مقام ترقی دادن مطلب است، یعنی نه تنها سر را می‌داند، بلکه بالاتر از آن اینکه مخفی‌تر از سر را هم می‌داند، و دیگر نباید اعتناء نمود به قول کسی<span class="footnote" rel="2" title="تفسیر فخر رازی، ج ۲۲، ص ۸">*</span> که گفته <em rel="fa_20_7_9-9" data-sentence="869:108">اخفی</em>  فعل ماضی، و فاعلش ضمیر آن است، که به خدا بر می‌گردد و معنایش این است که: خدا سر را می‌داند ولی پنهان کرده.</span> و <span class="phrase">در اینکه <em rel="fa_20_7_9-9" data-sentence="9:81">اخفی</em> را نکره آورد و نفرمود <em rel="fa_20_7_8-9" data-sentence="84:41">و الاخفی</em> برای این بود که خفاء را تاکید کرده باشد.</span> </p> <p>و اگر در آیه، اول جهر به قول را آورد، بعد علم را نسبت به دقیق‌تر از آن یعنی سر قول اثبات نمود، سپس مطلب را ترقی داده علم او را نسبت به مخفی‌تر از سر اثبات فرمود، برای این بود که دلالت کند بر اینکه مراد اثبات علم خدا نسبت به جمیع است، و معنا این است که تو اگر سخنت را بلند بگویی و علنی بداری آنچه را که می‌خواهی-و گویا مراد از قول همان نیات درونی است، چون غالبا با قول اظهار می‌شود-و یا آن را آهسته و در دلت پنهان کنی، و یا از این هم مخفی‌تر بداری به اینکه بر خودت هم پوشیده باشد، خدای تعالی همه را می‌داند. </p> <p>پس نخست میان کلام جهری و آهسته و مخفی‌تر از آن تردید کرده و آنها را دو قسم نموده و فرموده اگر با صدای بلند سخن بگویی خدا می‌داند، و اگر آهسته بگویی، و یا اصلا مخفی داشته باشی خدا می‌داند، پس بلند و علنی سخن گفتن را قسم اول، و آن دو صورت دیگر را قسم دوم قرار داده، و سپس به طور مختصر و کوتاه جواب تردید را داده و فرمود: آن را می‌داند، و این اسلوب کلام با همه کوتاهیش هم بر جواب دلالت می‌کند، و هم اینکه اولویت را می‌رساند، پس گویا فرموده اگر از علم او به سخنان علنی و بلندت بپرسی، جواب می‌گویم خدا از آن آگاه است، و چطور نباشد، و حال آنکه او به سر و پنهان‌تر از سر هم عالم است، بنا بر این، این اسلوب که گفتیم از لطائف صنعت سخنوری است. </p> <p>بعضی<span class="footnote" rel="3" title="روح المعانی، ج ۱۶، ص ۱۶۲ و مجمع البیان، ج ۴، ص ۲ و ۳">*</span> از مفسرین گفته‌اند: مراد از سر آن سخنان و اسراری است که سری به دیگران القاء کنی، و مراد از اخفی آن مطالبی است که در دل خود پنهان کنی و اصلا به زبان نیاوری. لیکن هر چند این تفسیر نسبت به <em>اسرار</em> صحیح است، اما سخن را سر نمی‌نامند،       <code class="page" rel="14,169"/> مگر از جهت کتمان آن در نفس، بنا بر این معنای بی‌اشکال همان است که ما بیان کردیم. </p> <p>و به هر حال آیه شریفه علم به هر چیز را برای خدا اثبات می‌کند، چه به ظاهر و چه به پنهان، و بنا بر این آیه شریفه در ذکر علم به دنبال استواء بر عرش نظیر آیه‌ <span class="aya" rel="57_4" data-words="10-22">ثم استوی علی العرش یعلم ما یلج فی الأرض و ما یخرج منها...</span><span class="footnote" rel="1" title="سوره حدید، آیه ۴">*</span> می‌باشد و معلوم است که علم خدای تعالی به آنچه از حوادث که در ملک او جریان می‌یابد، و در مسند سلطان و قلمرو ملک او پیش می‌آید مستلزم اذن و رضای او به آن است، و از نظری دیگر مستلزم مشیت او به این نظامی است که جریان می‌یابد، و این همان تدبیر است. </p> <p>پس آیه شریفه عموم تدبیر خدای را اثبات می‌کند، همانطور که آیه قبلی در مقام اثبات عموم ملکیت او بود، و مجموع مدلول این دو آیه ملک و تدبیر خدا است، که این همان معنای ربوبیت مطلقه او است، پس این دو آیه در مقام تعلیل است، که با آن دو ربوبیت مطلقه خدا اثبات می‌شود. </p> <p><code class="aya" rel="20_8"/> <span class="aya" rel="20_8" data-words="1-8">الله لا إله إلا هو له الأسماء الحسنی</span>. </p> <p>این جمله به منزله نتیجه برای بیانات گذشته است، و لذا مناسب‌تر آن است که اسم جلاله خبر باشد برای مبتدای محذوف، و تقدیر چنین باشد: این کسی که در این آیات سابقه گفتگویش شد، همان اللَّه است که معبودی جز او نیست... هر چند که از نظر استقلال مضمون آیه و جامعیت آن، به نظر نزدیک‌تر چنین می‌آید که کلمه جلاله مبتدا، و جمله‌ <span class="aya" rel="20_8" data-words="2-5">لا إله إلا هو</span> خبرش باشد، و جمله‌ <span class="aya" rel="20_8" data-words="6-8">له الأسماء الحسنی</span> خبر بعد از خبر. </p> <p>و به هر حال جمله‌ <span class="aya" rel="20_8" data-words="1-5">الله لا إله إلا هو</span> ممکن است با مطالبی که در آیات سابق گذشت، و توحید خدای را در ربوبیت مطلقه اثبات کرد تعلیل شود، و ممکن هم هست با جمله بعدیش که می‌فرماید <span class="aya" rel="20_8" data-words="6-8">له الأسماء الحسنی</span> تعلیل شود. </p> <p><span class="phrase">اما اولی ممکن است، برای اینکه کلمه <em rel="fa_20_8_3-3" data-sentence="35:559">اله</em> در جمله‌ <span class="aya" rel="20_8" data-words="2-5">لا إله إلا هو</span> یا به معنای معبود است و یا معبود به حق، و معنای کلام این می‌شود اللَّه معبود حقی جز او نیست <em>و یا</em> معبود به حق جز او موجود نیست و همین معبودیت از شؤون ربوبیت، و لواحق آنست برای اینکه عبادت نوعی تجسم دادن و ترسیم کردن عبودیت و مملوکیت و اظهار حاجت به خدا است، پس باید معبود مالک عابد خود و مدبر امر او باشد که خلاصه‌ترش این است که باید رب او باشد و چون خدا رب هر چیز است و غیر او ربی نیست پس تنها معبود هم   <code class="page" rel="14,170"/> او است و غیر او معبودی نیست.</span> </p> <h3> <span class="title" rel="20_8">تفصیلی در باره <em>اسمای حسنی</em> و اختصاص آنها به خدای تعالی‌ <span class="aya" rel="20_8" data-words="6-8">له الأسماء الحسنی</span> </span> </h3> <p> و اما دومی ممکن است، برای اینکه عبادت برای خاطر یکی از سه جهت است، یا از باب امید به خیری است که نزد معبود است، که به طمع آن او را عبادت می‌کند، و یا از باب ترس از شروری است که در اعراض از او و بی‌اعتنایی به امر او احتمال می‌دهد، و یا از باب این است که او را شایسته و اهل آن می‌بیند که در برابرش عبادت و خضوع کند. </p> <p>و خدای سبحان، یگانه مالکی است که مالک تمامی خیرات است، و هیچ کس مالک هیچ چیز نیست مگر آنچه را که خدا تملیکش کرده باشد، تازه در عین اینکه تملیک کرده باز مالکیتش از آن سلب نشده، و نیز خدای سبحان یگانه قادری است که هیچ کس هیچ قدرتی ندارد مگر آن مقدار که او تملیکش کرده باشد، و به همین معنا او یگانه منعم، مفضل، حیات ده، شفا بخش، رازق، غفور، رحیم، غنی، و عزیز است، و تمامی اسمهایی که در آن معنایی از خیر باشد برای او است، پس خدای سبحان تنها کسی است که مستحق عبادت است، و باید به امید خیراتی که نزد او است پرستش شود، نه غیر خدا. </p> <p>و نیز خدای سبحان یگانه مقتدر قاهری است که احدی تاب قهر او را نمی‌آورد، و تنها منتقم نیرومندی است شدید العقاب، که هیچ شری نزد هیچ کس و هیچ چیز نیست مگر آنکه به اذن او به ما می‌رسد، پس باز تنها او سزاوار بندگی است، تا از ترس غضبش پرستش شود، آن غضبی که ممکن است خضوع نکردن در برابر عظمت و کبریایش مستلزم آن باشد. </p> <p>و نیز خدای سبحان یگانه کسی است که اهلیت پرستش را دارد، چون اهلیت اینکه دیگران برای کسی خاضع شوند جز به خاطر کمالی که در آن کس هست نمی‌باشد پس تنها و تنها کمال است که نقص در برابرش خاضع می‌شود و نمی‌تواند نشود و آن کمال یا عبارت است از جمالی که نفس به سوی آن مجذوب می‌شود و یا جلالی است که عقل در برابرش زمین ادب می‌بوسد، و قلب از خود بیخود می‌گردد، هر کدام را که در نظر بگیریم حد اعلایش در خدا است، بلکه تمامی جمالها از او است، چون هیچ جمالی در هیچ موجودی نیست مگر آنکه آیتی از جمال او است، و نیز هیچ جلالی نیست مگر آنکه قطره‌ای از دریای بیکران جلال او است، پس خدای سبحان معبودی است که لا اله الا هو و لا معبود سواه ، چون همه اسماء حسنی مال او است. </p> <p>یعنی هر اسمی که فرض شود که نسبت به نظائر خود بهترین اسم بوده باشد آن اسم از خدای تعالی است، توضیح اینکه اگر خود اسم را به وصف حسن توصیف فرموده، خود دلیل بر این است که مراد از آن همان چیزی است که در اصطلاح علم صرف به آن صفت گویند، <code class="page" rel="14,171"/> مانند اسم فاعل و (اسم) صفت مشبهه، نه اسم به معنای علم ذات برای اینکه علم‌ها و نامها را تنها برای اشاره به ذات قرار می‌دهند (مثلا نام کودکی را که علی می‌گذارند برای این است که هر وقت این کلمه را گفتند شنونده بفهمد اشاره به کیست) ولی اتصاف به حسن و یا قبح را صفات می‌فهماند، مانند عادل، ظالم، عالم، جاهل و امثال آن، پس مراد از اسماء حسنی الفاظی است که دلالت بر معانی وصفی دارد و صفات جمیله او را که نهایت درجه جمال را دارد می‌فهماند، مانند حی و علیم و قدیر، و در قرآن کریم موارد بسیاری هست که اسم نهادن را بر توصیف اطلاق کرده، مثلا فرموده‌ <span class="aya" rel="13_33" data-words="14-15">قل سموهم</span> یعنی بگو آنها را توصیف کنید. </p> <p>دلیل دیگر این مدعا آیه شریفه‌ <span class="aya" rel="7_180" data-words="1-12">و لله الأسماء الحسنی فادعوه بها و ذروا الذین یلحدون فی أسمائه</span><span class="footnote" rel="1" title="برای خدا اسماء حسنی است، با آنها او را بخوان و کسانی را که در اسماء (صفات) او منحرف می‌شوند رها کن سوره اعراف، آیه ۱۸">*</span> است که انحراف از صفات خدای را الحاد در اسماء او خوانده. </p> <p>پس مراد از اسماء حسنی هر چیزی است که بر معانی وصفی دلالت کند، مانند اله، وحی، علیم و قدیر، نه اسم جلاله‌ای که علم و نام برای ذات مقدس او است، و البته اسماء دو قسمند: یک قسم اسماء زشت، مانند ظالم، جائر، جاهل، قسم دیگر اسماء زیبا، مانند عادل و عالم. و اسماء زیبا هم دو قسم است، یکی اسمایی که سهمی از کمال در آنها هست یا کم یا زیاد، هر چند که از شائبه نقص و امکان خالی هم نباشد، مانند خوشگل و معتدل القامه، و مو فرفری، و امثال آن، قسم دیگر آن اسمایی است که حاکی از کمال محض باشد، و آمیخته با شائبه نقص نباشد مانند حی و علیم و قدیر، البته به شرطی که از لوازم امکان مادی و ترکیب مجرد شود، این قسم از اسماء، احسن الاسماءاند، چون نقص و عیب در آنها نیست و چون چنین است همین اسماء لایق‌اند که در حق خدای تعالی اطلاق شوند، و خدا را با آنها توصیف کرد. </p> <p>البته اینگونه اطلاق و توصیف اختصاص به یک اسم و دو اسم ندارد، بلکه هر اسمی که احسن باشد مال خدا است، چون آیه شریفه فرموده: <span class="aya" rel="20_8" data-words="6-8">له الأسماء الحسنی</span> و این کلمه هم جمع است و هم با الف و لام آورده شده، و به طور کلی جمع با الف و لام عمومیت را می‌رساند، علاوه بر این مقدم شدن خبر بر مبتدا انحصار را می‌رساند، پس تمامی اسماء حسنی منحصرا برای خدا است. </p> <p>و معنای بودن این اسماء برای خدای تعالی ، این است که او بالذات مالک آنها است، و اگر از آنها در غیر خدا هم دیدیم می‌دانیم که خدا به او داده، و به قدری که خواسته   <code class="page" rel="14,172"/> داده، همانطور که سیاق آیات آینده نیز که سیاق انحصار است آن را افاده می‌کند، و آن آیات زیر است: <span class="aya" rel="40_65" data-words="1-6">هو الحی لا إله إلا هو</span><span class="footnote" rel="1" title="تنها او است زنده، معبودی بجز او نیست سوره مؤمن، آیه ۶۵">*</span>، <span class="aya" rel="30_54" data-words="23-26">و هو العلیم القدیر</span><span class="footnote" rel="2" title="تنها او است دانای توانا سوره روم، آیه ۵۴">*</span>، <span class="aya" rel="40_56" data-words="21-23">هو السمیع البصیر</span><span class="footnote" rel="3" title="تنها او است شنوا و بینا سوره مؤمن، آیه ۵۶">*</span>، <span class="aya" rel="2_165" data-words="27-30">أن القوة لله جمیعا</span><span class="footnote" rel="4" title="تنها نیرو و همه نیرو از خدا است سوره بقره، آیه ۱۶۵">*</span>، <span class="aya" rel="4_139" data-words="12-15">فإن العزة لله جمیعا</span><span class="footnote" rel="5" title="عزت و همه‌اش تنها و تنها از آن خدا است سوره نساء، آیه ۱۳۹">*</span> <span class="aya" rel="2_255" data-words="36-44">و لا یحیطون بشیء من علمه إلا بما شاء</span><span class="footnote" rel="6" title="از علم او به هیچ مقدارش احاطه ندارند مگر آنچه را که خودش بخواهد سوره بقره، آیه ۲۵۵">*</span> و همچنین آیاتی دیگر. </p> <p>ممکن است در اینجا شبهه‌ای به وجود آید و آن این است که در آیه مورد بحث همه صفات را ملک خدا دانسته که عمومیتش شامل صفاتی هم که عین ذات است می‌شود و حال آنکه صفات عین ذات خدا مانند حی و علیم و قدیر و مانند حیات و علم و قدرت، عین ذات است نه اینکه ملک ذات باشد، در جواب این شبهه می‌گوییم که اطلاق ملک بر نفس مالک جائز است، هم چنان که این اطلاق در آیه‌ <span class="aya" rel="5_25" data-words="2-7">رب إنی لا أملک إلا نفسی</span><span class="footnote" rel="7" title="خدایا من مالک غیر نفس خود نیستم سوره مائده، آیه ۲۵">*</span> هست که در آن فرموده مالک نفس خود هستم. </p> <h3>بحث روایتی‌ <span class="title" rel="20_2 20_1">نقل و بررسی روایاتی در باره شان نزول آیه: <span class="aya" rel="20_2" data-words="1-5">ما أنزلنا علیک القرآن لتشقی</span> و روایات و اقوال مختلفی که در باره کلمه <em>طه</em> نقل شده است</span> </h3> <p> در مجمع البیان در ذیل آیه‌ <span class="aya" rel="20_2" data-words="1-5">ما أنزلنا علیک القرآن لتشقی</span> گفته است: روایت شده که رسول خدا (ص) همواره در نماز یک پای خود را بلند می‌کرد، تا سنگینیش بر پای دیگر افتد و خسته‌تر شود، که خدای تعالی فرمود: <span class="aya" rel="20_1-2" data-words="1-6">طه، ما أنزلنا علیک القرآن لتشقی</span> نظیر این روایت از امام صادق (ع) نیز رسیده<span class="footnote" rel="8" title="مجمع البیان، ج ۷ ص ۲">*</span>. </p> <p>مؤلف: این روایت را الدر المنثور از عبد اللَّه بن حمید و ابن منذر، از ربیع بن انس، و نیز از ابن مردویه، از ابن عباس روایت کرده است<span class="footnote" rel="9" title="الدر المنثور، ج ۴، ص ۲۸۹">*</span>. </p> <p>                   <code class="page" rel="14,173"/> و در تفسیر قمی به سند خود از ابی بصیر از ابی جعفر و ابی عبد اللَّه (ع) روایت کرده که هر دو امام فرمودند: رسول خدا (ص) همواره وقتی به نماز می‌ایستاد روی انگشتان پا تکیه می‌کرد، تا در نتیجه پاهایش (و یا انگشتانش) ورم کرد، خدای تعالی برای جلوگیری از اینکار این آیه را فرستاد: <span class="aya" rel="20_1-3" data-words="1-10">طه، ما أنزلنا علیک القرآن لتشقی، إلا تذکرة لمن یخشی</span> و کلمه <em>طه</em> به لغت قبیله طی به معنای محمد است<span class="footnote" rel="1" title="تفسیر قمی، ج ۲، ص ۵۷">*</span>. </p> <p>مؤلف: در این معنا در کافی<span class="footnote" rel="2" title="اصول کافی، ج ۲، ص ۹۵ ح ۶">*</span> به سند خود از ابی بصیر، از امام باقر (ع) و در احتجاج<span class="footnote" rel="3" title="احتجاج، ج ۱، ص ۳۲۶، ط نجف">*</span> از موسی بن جعفر، از آباء گرامش، از علی (ع) روایت شده و نیز در الدر المنثور از ابن منذر و ابن مردویه و بیهقی، از ابن عباس آورده<span class="footnote" rel="4" title="توحید صدوق، ص ۳۱۷، ح ۷">*</span>. </p> <p>و در الدر المنثور است که ابن مردویه از علی (ع) روایت کرده که فرمود: وقتی آیه‌ <span class="aya" rel="73_1-2" data-words="1-7">یا أیها المزمل، قم اللیل إلا قلیلا</span> نازل شد، همه شب‌ها تمامی شب را به عبادت پرداخت، تا آنجا که پاهایش متورم شد، ناگزیر یک پا را بلند می‌کرد تا خستگیش رفع شود، بار دیگر آن را به زمین می‌گذاشت، پای دیگر را بلند می‌کرد تا آنکه جبرئیل نازل شد و گفت: <em>طه</em> یعنی هر دو پایت را به زمین بگذار ای محمد <span class="aya" rel="20_2" data-words="1-5">ما أنزلنا علیک القرآن لتشقی</span> و نیز این آیه را آورد: <span class="aya" rel="73_20" data-words="31-35">فاقرؤا ما تیسر من القرآن</span><span class="footnote" rel="5" title="اصول کافی، ج ۱، ص ۱۲۸، ح ۸ و توحید صدوق، ص ۳۱۵، ح ۲">*</span>. </p> <p>مؤلف: احتمالی که مطابق با اعتبار است این است که اصل داستان و ریشه آن همین روایت باشد که رسول خدا (ص) آن قدر بر پاهای خود می‌ایستاد تا متورم می‌گردید و ناچار یکی را بر می‌داشت و دیگری را می‌گذاشت، و یا سینه کف پا و یا انگشتان پا را به زمین می‌گذاشته، چیزی که هست در هر روایتی یک قسمتش نقل شده و هر روایتی بعضی از داستان شان نزول را بیان می‌کند، گو اینکه بعضی از این روایات با این احتمال ما سازگاری ندارد. </p> <p>بله دو اشکال بر این روایت باقی می‌ماند: اول اینکه: انطباق آیات با سیاقی که دارد بر قصه مذکور در روایت، انطباقی است غیر روشن. </p> <p>دوم اینکه: در روایت، کلمه <em>طه</em> را معنا کرده بود به اینکه پاهایت را روی زمین         <code class="page" rel="14,174"/> بگذری ای محمد و همچنین در روایت قمی آمده بود که کلمه <em>طه</em> در لغت طی به معنای محمد است، و بنا به روایت اولی کلمه <em>طه</em> یک جمله کلامیه می‌شود که مرکب شده از فعل امر از ماده <em>وطا-یطا</em> و مفعولش که ضمیر مؤنث <em>ها</em> باشد، که به زمین بر می‌گردد، یعنی دو پایت را بر زمین بگذار و یکی را بلند مکن و به یک پا نایست. </p> <p>اشکال این تفسیر این است که بنا بر این ذیل آیه با صدر آن منطبق نمی‌شود، برای اینکه مفاد صدر آیه این می‌شود که آن جناب در نمازش یک پا را بلند می‌کرده و یکی را می‌گذاشته، به خاطر اینکه متورم شده بود و می‌خواسته با بلند کردنش قدری درد آن را تسکین دهد، و بتواند به عبادت پروردگارش مشغول باشدو چیزی او را از این کار باز ندارد، بنا بر این در ذیل آیه باید می‌فرمود: نماز کمتر بخوان تا اینقدر خسته نشوی، نه اینکه بفرماید هر دو پایت را زمین بگذار و در نتیجه درد و تعبت بیشتر شود، و خلاصه بنا به این روایت میان کلمه <em>طه</em>  و جمله‌ <span class="aya" rel="20_2" data-words="1-5">ما أنزلنا علیک القرآن لتشقی</span> آن طور که باید سازگاری نیست، و شاید جمله یعنی الأرض بقدمیک از کلام راوی بوده، و خواسته روایت را نقل به معنا کند، پس معلوم نیست عبارت خود امام چه بوده. </p> <p>علاوه بر این، این معنا با قرائت‌های وارده که کلمه <em>طه</em> را دو حرف از حروف مقطعه دانسته‌اند مانند سایر حروف مقطعه اول سوره‌ها نمی‌سازد. </p> <p>بعضی<span class="footnote" rel="1" title="معانی الاخبار، ص ۲۲ ح ۱">*</span> دیگر از مفسرین کلمه <em>طه</em> را به <em>یا رجل</em> معنا کرده‌اند. آن گاه بعضی<span class="footnote" rel="2" title="الدر المنثور، ج ۴، ص ۲۸۹">*</span> گفته‌اند که: این لغتی است نبطی. بعضی<span class="footnote" rel="3" title="روح المعانی، ج ۱۶، ص ۱۴۸">*</span> دیگر گفته‌اند: زبان حبشی است. بعضی<span class="footnote" rel="4" title="روح المعانی، ج ۱۶، ص ۱۵۶">*</span> گفته‌اند: عبرانی. بعضی<span class="footnote" rel="5" title="الدر المنثور، ج ۴، ص ۲۸۸">*</span> دیگر آن را سریانی و بعضی<span class="footnote" rel="6" title="احتجاج، ج ۱، ص ۳۷۳، ط نجف">*</span> لغت عکل، و بعضی<span class="footnote" rel="7" title="روح المعانی، ج ۱۶، ص ۱۴۸">*</span> عک، و بعضی<span class="footnote" rel="8" title="تفسیر ابن کثیر، ج ۴، ص ۴۹۴">*</span> لغت قریش دانسته‌اند، زمخشری احتمال داده لغت عک باشد و اصل آن <em>یا هذا</em> بوده <em>یا</em> را در اولش قلب به <em>طا</em> کرده‌اند، و <em>ذا</em> را برای تخفیف از آخرش انداخته‌اند، <em>طاها</em> شده. </p> <p>بعضی دیگر گفته‌اند: معنایش <em>ای فلانی</em> است. طائفه‌ای آن را <em>طه</em> به ضمه طاء و سکون هاء، خوانده‌اند، که گویا امر از <em>وطا-یطا</em> باشد و های سکت را نیز در آخرش در آورده‌اند. </p> <p>بعضی<span class="footnote" rel="9" title="روح المعانی، ج ۱۶، ص ۱۴۸">*</span> دیگر گفته‌اند: این کلمه از اسماء خدا است. ولی هیچ یک از این اقوال قابل اعتناء نیست، و بحث و گفتگوی در آنها فائده‌ای ندارد. </p> <p>         <code class="page" rel="14,175"/> بله از امام ابی جعفر (ع) به طوری که در روح المعانی<span class="footnote" rel="1" title="احتجاج، ج ۲، ص ۱۵۷">*</span> آمده و از امام صادق  (ع) به طوری که معانی<span class="footnote" rel="2" title="توحید صدوق، ص ۳۱۵، ح ۱">*</span> الاخبار آورده، چنین روایت شده که به ثوری فرمود: کلمه  <em>طه</em> یکی از اسماء رسول خدا (ص) است، هم چنان که در روایاتی دیگر آمده که کلمه <em>یس</em> یکی از اسماء آن جناب است، و نیز در الدر المنثور از ابن مردویه از سیف هر دو اسم را از ابی جعفر روایت کرده<span class="footnote" rel="3" title="تفسیر قمی، ج ۲، ص ۵۹">*</span>. </p> <p>و چون از اسماء آسمانی آن جناب بوده مردم آن را نمی‌دانسته‌اند، و قبل از نزول قرآن آن جناب را به آن اسامی نمی‌خواندند، لیکن از آنجایی که این کلمه در لغت معنایی وصفی ندارد، و بعید است که آن جناب را نامی بی‌معنا بگذارند که جز ذات معنای دیگری در بر نداشته باشد، علاوه بر اینکه آن جناب دارای اسم بود و همه نام او را می‌دانستند، و نیز با در نظر گرفتن اینکه حق مطلب در خصوص حروف مقطعه قرآن این است که رموزی است که معنایی رمزی را در بر دارد، و خدا آنها را بر آن جناب القاء فرموده، و باز از آنجایی که این سوره با خطاب رسول خدا افتتاح شده، و فرموده: <span class="aya" rel="20_1-2" data-words="1-4">طه، ما أنزلنا علیک...</span> هم چنان که در سوره یس نیز فرموده‌ <span class="aya" rel="36_1-3" data-words="1-7">یس، و القرآن الحکیم، إنک لمن المرسلین</span> -یس قسم به قرآن حکیم که تو هر آینه از مرسلین هستی ناگزیر از ظاهر این دو سوره استفاده می‌شود که معنای مشار الیه در دو کلمه  <em>طه</em> و <em>یس</em> امری است مربوط به شخص آن جناب، که واقعیت آن دو با وجود آن جناب محقق می‌شود، یعنی غیر از وجود آن حضرت واقعیت دیگری ندارد به خلاف سایر سوره‌هایی که با حروف مقطعه شروع می‌شوند، پس می‌فهمیم که این دو کلمه دو صفت از شخصیت باطنی آن جناب است که مختص به خود او است و دیگری آن صفت را ندارد، در نتیجه می‌توان گفت: دو اسم از اسماء مخصوص آن جناب است که وقتی بر او اطلاق می‌شده معنایش ای کسی که به طه و یس خطاب شدی بوده و بعدا به تدریج و کثرت استعمال علم و نام خاص او شده است. </p> <p>این آن مقدار توجیهی بود که ما توانستیم برای روایت بکنیم، که خلاصه‌اش این شد که روایت از باب مسمی شدن به مثل نام معروف: <em>تابط شرا</em> و از قبیل شعر: انا ابن جلا و طلاع الثنایا إذا اضع العمامة تعرفونی       <code class="page" rel="14,176"/> می‌باشد که مقصودش این بوده که من فرزند کسی هستم که گفتار مردم در باره‌اش بسیار شد، و آن قدر به او <em>جلا جلا</em> گفتند تا آنکه این کلمه نام او گردید. </p> <h3> <span class="title" rel="20_5">روایاتی در بیان مراد از استوای خدا بر عرش (<span class="aya" rel="20_5" data-words="1-4">الرحمن علی العرش استوی</span>) </span> </h3> <p> و در احتجاج طبرسی از حسن بن راشد روایت کرده که گفت: شخصی از امام ابی الحسن موسی (ع) از معنای آیه‌ <span class="aya" rel="20_5" data-words="1-4">الرحمن علی العرش استوی</span> سؤال کرد، فرمود: یعنی بر ریز و درشت و بزرگ و کوچک مسلط است<span class="footnote" rel="1" title="توحید صدوق، ص ۳۱۷">*</span>. </p> <p>و در کتاب توحید به سند خود از محمد به مارد روایت کرده که گفت: شخصی از امام صادق (ع) از معنای آیه‌ <span class="aya" rel="20_5" data-words="1-4">الرحمن علی العرش استوی</span> پرسید، حضرتش فرمود: یعنی همه چیز از نظر دوری و نزدیکی برای او یکسان است، چنین نیست که چیزی به او نزدیکتر از چیزی دیگر باشد<span class="footnote" rel="2" title="توحید صدوق، ص ۲۴۸">*</span>. </p> <p>مؤلف: این روایت را قمی<span class="footnote" rel="3" title="دارای عرشی بزرگ است سوره مؤمنون، آیه ۸۶">*</span> نیز در تفسیر خود از آن جناب، و نیز صدوق<span class="footnote" rel="4" title="الدر المنثور، ج ۴، ص ۲۸۸">*</span> در توحید به سند خود از مقاتل بن سلیمان، از آن حضرت، و نیز کافی<span class="footnote" rel="5" title="روح المعانی، ج ۱۶، ص ۱۴۸">*</span> و توحید به سند خود از عبد الرحمن بن حجاج از آن جناب روایت کرده‌اند، چیزی که هست در این روایت آخری این عبارت اضافی آمده که هیچ دوری از او دور نیست، و هیچ نزدیکی به او نزدیک نیست، هر چیزی از این نظر برای او مساوی است . </p> <p>و در احتجاج از علی (ع) روایت کرده که در ضمن حدیثی فرمود: معنای <span class="aya" rel="20_5" data-words="1-4">الرحمن علی العرش استوی</span> این است که تدبیر او مستولی و امر او بلند است<span class="footnote" rel="6" title="روح المعانی، ج ۱۶، ص ۱۴۸">*</span>. </p> <p><span class="phrase">مؤلف: آنچه در این 3 روایت در تفسیر آیه آمده تفسیر مجموع آیه است، نه تنها تفسیر کلمه <em rel="fa_20_5_4-4" data-sentence="84:197">استوی</em> و گر نه جمله‌ <span class="aya" rel="20_5" data-words="1-3">الرحمن علی العرش</span> جمله‌ای تام، و مرکب از مبتدا و خبر می‌شد، و حال آنکه سیاق سایر آیات استواء همانطور که اشاره شد با آن مساعد نیست.</span> </p> <p>مؤید این نظریه جمله <em>امر او بلند است</em> می‌باشد که در روایات اخیر بود، چون ظاهر این جمله که بعد از جمله تدبیر او مستولی است قرار گرفته، این است که بودن بر عرش مقصود در تفسیر است، پس روایات آیه را بر این اساس تفسیر می‌کنند که کلمه استواء             <code class="page" rel="14,177"/> کنایه از استیلاء و گستردگی سلطنت باشد. </p> <p>و در توحید به سند خود از مفضل بن عمر، از امام صادق (ع) روایت کرده که فرمود: هر کس گمان کند که خدا از چیزی یا در چیزی یا بر چیزی است، به خدا شرک ورزیده، آن گاه فرمود: و هر کس خیال کند که خدا از چیزی است او را حادث و پدیده دانسته، و هر کس بپندارد که او در چیزی است او را محصور کرده، و هر کس بپندارد که او بر چیزی است او را محمول چیزی قرار داده<span class="footnote" rel="1" title="چیزی شبیه او نیست سوره شوری، آیه ۱۱">*</span>. </p> <p>و در آن کتاب از امام صادق (ع) در حدیثی طولانی روایت کرده که در آن آمده: سائل پرسید معنای‌ <span class="aya" rel="20_5" data-words="1-4">الرحمن علی العرش استوی</span> چیست؟ فرمود: خداوند با این بیان خود را توصیف کرده، و همین طور هم هست، او مستولی بر عرش و جدای از خلق خویش است، نه اینکه عرش او را حمل کرده باشد، و یا در خود جا داده باشد، و نه اینکه عرش او ممتاز از او باشد، و لیکن ما می‌گوییم او حامل عرش و نگهدارنده آن است، و در این باره همان را می‌گوییم که خودش در جمله‌ <span class="aya" rel="2_255" data-words="45-49">وسع کرسیه السماوات و الأرض</span> -کرسی او بر همه آسمانها و زمین گسترده بیان فرموده. </p> <p>پس ما در باره معنای عرش و کرسی همان را می‌گوییم که خود او فرموده، و آن را نفی می‌کنیم که خودش نفی کرده، و آن این است که عرش و کرسی، او را در بر گرفته باشد، و خدای عز و جل محتاج جا و نشیمنگاه باشد، و یا به چیزی از مخلوقات خود نیاز داشته باشد، بلکه خلق او محتاج اویند<span class="footnote" rel="2" title="منزه است خدا از توصیفاتی که برایش می‌کنند سوره صافات، آیه ۱۵۹">*</span>. </p> <h3> <span class="title" rel="20_1 20_2 20_3 20_4 20_5 20_6 20_7 20_8">طریقه و روش ائمه اهل بیت علیهم السلام در ارجاع متشابهات قرآن به محکمات و بیان حقائق و معارف دقیقه، هم در مقام نفی و هم در مقام اثبات</span> </h3> <p> مؤلف: اینکه فرمود: در باره معنای عرش و کرسی همان را می‌گوئیم که خود او فرموده... اشاره است به طریقه امامان اهل بیت (ع) که در تفسیر همه آیات متشابه قرآنی دارند، و آن این است که آیاتی که در باره اسماء و صفات و افعال خدا، و آیات خارج از حس بحث می‌کند را به آیات محکمات ارجاع می‌دهند، یعنی با اینها آنها را معنا می‌کنند، و آنچه را که آیات محکمات از خدا نفی می‌کند، از مدلول آیات متشابه حذف می‌کنند، اصل معنا را می‌گیرند و شوائب نقص و امکان را که ظاهر آیات متشابه متضمن آن است حذف می‌کنند. </p> <p>در نتیجه عرش عبارت می‌شود از مقامی که زمام همه اوامر و احکام صادره از ملک از     <code class="page" rel="14,178"/> آنجا سر چشمه گرفته و بدانجا منتهی می‌شود، و آن مقام عبارت است از تختی قبه‌دار و مرتفع، و دارای پایه‌هایی ساخته شده از چوب یا فلز، که ملک روی آن می‌نشیند و احکام را صادر و اوامر اجراء می‌کند، خدای تعالی نیز همین مقام را دارد منهای احتیاج به نشیمن‌گاه و مادی بودن آن، و چوبی یا فلزی بودن پایه‌های آن و امثال اینگونه لوازم مادیات و امکان آن. </p> <p>زیرا آیات محکمه قرآن از قبیل آیه‌ <span class="aya" rel="42_11" data-words="16-18">لیس کمثله شیء</span><span class="footnote" rel="1" title="روح المعانی، ج ۱۶، ص ۱۵۸">*</span> و آیه‌ <span class="aya" rel="37_159" data-words="1-4">سبحان الله عما یصفون</span><span class="footnote" rel="2" title="بحار الانوار، ج ۵۸، ص ۵۸">*</span> دلالت دارند بر اینکه خدا جسم نیست، و خواص جسم ندارد، در نتیجه همین آیات آن لوازمی را که آیه مورد بحث و آیه‌ <span class="aya" rel="23_86" data-words="6-9">و رب العرش العظیم</span><span class="footnote" rel="3" title="مجمع البیان، ج ۷، ص ۲">*</span> مستلزم آن است، نفی می‌کند، پس عرش او مادی نیست، و شکلی و بعدی مادی ندارد، بعد از حذف این لوازم از معنای عرش، تنها این باقی می‌ماند که او صاحب مقامی است که احکام جاری در نظام عالمی از آن مقام سر می‌زند، و این مقام از مراتب علم او است که از ذات او خارج است. </p> <p>و مقیاس برای شناختن اصل معنا (که گفتیم) از لوازم زائد بر معنای اصلی، این است که آن معنایی که با بودن آن اسم و عنوان باقی می‌ماند و با نبودن آن از بین می‌رود، آن معنای اصلی است، هر چند که مصادیق آن به خاطر اختلاف خصوصیات مختلف شود و در ممکنات مصداقی و در واجب الوجود مصداقی غیر آن داشته باشد. </p> <p>اگر هنوز آن طور که باید مطلب برای خواننده روشن نشده مثالی می‌زنیم تا روشن گردد و آن چراغ است که به معنای آلت روشنایی است، ولی مصداق آن در هر دوره چیزی بوده، که در دوره‌های بعد صورت آن فرق کرده، یک روز چراغ به ظرفی می‌گفته‌اند که در آن روغن و فتیله بوده، سر فتیله را روشن می‌کردند، مشتعل می‌شد، و از ماده چربی که سر دیگر فتیله در آن بود سوخت می‌گرفت، و پیرامون خود را روشن می‌کرد، پس از قرنها همین اسم  (چراغ) اسم شد برای شمعها و فانوسهای نفتی، و همچنین از مصداقی به مصداقی دیگر منتقل می‌شد، تا آنکه امروز این اسم در چراغهای الکتریکی مستقر شده، که نه آن ماده چرب چراغهای اول را دارد، و نه هیات و ریخت آنها را، چیزی که هست خاصیت آن را که همان روشن کردن تاریکیها بود دارد، و به همین جهت به طور قطع و به اطلاق حقیقی آن را چراغ می‌گوییم. </p> <h3> <span class="title" rel="20_5 20_1 20_2 20_3 20_4 20_6 20_7 20_8">نقد روش اکثر صحابه و تابعین و پیروانشان که به نفی جهات نقص از خدا اکتفاء کرده در آیات متشابه سکوت می‌نموده‌اند</span> </h3> <p> مثال دیگر اسلحه است، که این اسم در ابتدایی که سلاح پیدا شد اسم بود برای تبرهای مسی و یا سپر، ولی امروز به طور حقیقت اطلاق می‌شود بر توپ و تانک و بمب‌های اتمی، و این قسم تحول و تطور در بسیاری از وسائل زندگی، و اعمالی که انسان در زندگی خود دارد دیده می‌شود. </p> <p>و کوتاه سخن اینکه صحابه وقتی در معارف دینی، آنهایی که مربوط به احکام نبود، یعنی آنچه مربوط به اسماء و صفات و افعال خدای تعالی بود گفتگو می‌کردند، همان مفاهیمی را از آن می‌فهمیدند که لغت برای آن اسماء و صفات اثبات کرده، چیزی که هست به خاطر آیاتی که در باره منزه بودن خدا از تشبیه وارد شده لوازم تشبیه را از آن حذف می‌کردند، و در باره آنچه بعد از حذف آن لوازم باقی می‌مانده سکوت می‌کردند، مثلا وقتی می‌خواندند <span class="aya" rel="20_5" data-words="1-4">الرحمن علی العرش استوی</span> می‌گفتند: استواء به معنای قرار گرفتن جسمی است در مکانی که تکیه‌اش به آن مکان است و اینچنین استواء در باره خدای تعالی صادق نیست، و بعد از نفی این معنا چه باقی می‌ماند؟ نمی‌دانیم، خود خدا داناتر به مقصودش از کلام خویش است، و این امر واگذار به او است. بعضی ادعاء کرده‌اند که اصحاب در این روش خود اجماع دارند. بلکه بعضی از ایشان گفته: تمامی علمای سه قرن اول از هجرت اجماع داشتند بر تفویض، و تفویض همین است که لوازم تشبیه را از ساحت قدس ربوبی نفی نموده و از بحث در باره اصل مراد هم سکوت کنیم. </p> <p>لیکن این حرف با طریقه ائمه اهل بیت (ع) آن طور که به ما رسیده سازگار نیست، چون ائمه (ع)، هم نفی می‌کردند و هم اثبات، یعنی در بحث از حقائق دین امعان و دقت می‌کردند، نه اینکه تنها نواقص امکانی را از صفات خدا نفی نموده، چیزی را اثبات نکنند، دلیل مدعای ما احادیث بسیاری است که از آن حضرات محفوظ مانده، و جز افراد لجباز نمی‌توانند آن را انکار کنند. </p> <p>بلکه روح المعانی از اللالکانی در کتاب خود <em>السنة</em> از حسن، از مادرش، از ام سلمه (رضی اللَّه عنها) روایت کرده که در معنای <em>استواء</em> گفت: استواء مجهول نیست ولی چگونگی آن برای ما قابل تصور نیست، و اقرار به آن ایمان، و انکارش کفر است و این خود دلالت دارد بر اینکه ام سلمه همین رأی را داشته، زیرا اگر نظریه‌ای را می‌داشت که به صحابه نسبت داده‌اند باید می‌گفت: استواء مجهول و کیف غیر معقول است...<span class="footnote" rel="1" title="سوره آل عمران، آیه ۷">*</span>. </p> <p>   <code class="page" rel="14,180"/> بله اکثر صحابه و تابعین و تابعین تابعین، یعنی طبقه بعد از ایشان، این طریقه را داشته‌اند، و غزالی آن را به چهار امام یعنی ابو حنیفه و مالک و شافعی و احمد و نیز بخاری و ترمذی و ابی داوود و سجستانی صاحبان صحاح و نیز به بزرگان علمای گذشته نسبت داده. </p> <p>علت اینکه ایشان از اثبات صفات برای خدا سکوت کرده‌اند-به طوری که جمعی گفته‌اند-این بوده که گفته‌اند، ثابت بعد از منفی خلاف ظاهر لفظ است، و چون چنین است اثبات صفات مصداق تاویلی است که آیه‌ <span class="aya" rel="3_7" data-words="26-34">و ابتغاء تأویله و ما یعلم تأویله إلا الله</span><span class="footnote" rel="1" title="تفسیر فخر رازی، ج ۲۲ ص ۶ و ۷">*</span> آن را حرام کرده، البته این اشخاص<span class="footnote" rel="2" title="مجمع البیان، ج ۷، ص ۳">*</span>، آیه آل عمران را در کلمه <em>الا اللَّه</em> وقف کرده‌اند، در نتیجه علم به تاویل کتاب را منحصر در خدا دانسته‌اند، بلکه بعضی از ایشان، از تاویل تجاوز کرده مطلق تفسیر را منع کرده-و به طوری که آلوسی<span class="footnote" rel="3" title="روح المعانی، ج ۳، ص ۱۶۰">*</span> نقل کرده-گفته‌اند: هر کس قرآن را تفسیر کند او نیز آن را تاویل کرده، چون تاویل همان تفسیر است. </p> <p>و ما در ذیل آیه محکم و متشابه در سوره آل عمران بیانی گذراندیم، مبنی بر اینکه تاویلی که قرآن آن را مذمت کرده غیر از معنای مخالف ظاهر لفظ است، و رد متشابه به محکم، و بیان متشابه به وسیله محکم تاویل نیست، و نیز گفتیم که تاویل تفسیر نیست<span class="footnote" rel="4" title="مجمع البیان، ج ۷، ص ۲">*</span>. </p> <p>علاوه بر این خود همین آقایانی که در بیانات دینی مربوط به اسماء و صفات خدایی احتیاط کرده‌اند، که ما تنها می‌توانیم نواقص را نفی کنیم، اما چیزی اثبات نمی‌کنیم، معذلک در مقام عمل احتیاط خود را فراموش کرده، آنچه در کتاب و سنت از اوصاف و افعال خدای تعالی وارد شده همه را بر معنای متعارف و بشری خود (با اینکه مشوب به نواقص امکانی است) حمل نموده، عرش و کرسی و حجاب و قلم و لوح و نامه‌های اعمال و درهای آسمان و از این قبیل را بر همین مصادیق معمولی که عرش و کرسی و لوح و قلم و امثال آن در نزد ما افراد بشر متعارف دارند حمل کرده‌اند، و حال آنکه این عناوین با آن عنوانهایی که در اثباتش احتیاط می‌کردند در ملاک واحدند، و آن ملاک این بود که اثبات آنها مستلزم اثبات نواقصی از قبیل احتیاج و امکان است، که هر فرد مسلمان باید خدای را از آن منزه بدارد. </p> <p>برای اینکه از نظر ما افراد بشر آن علتی که امثال عرش و کرسی و لوح و قلم را پدید       <code class="page" rel="14,181"/> آورده، باید احتیاج باشد، چون خود ما اگر کرسی و عرش درست می‌کنیم چون یا به استراحت بر روی آن نیاز داریم، و یا به عزت نمایی بر روی آن، و می‌خواهیم یکتایی و بی همتایی خود در عزت و عظمت را وانمود کنیم، و تعیین به ملک و سلطنت خود را مجسم سازیم، و اگر کاغذ تهیه می‌کنیم و می‌نویسیم، باز برای احتیاج است، زیرا می‌خواهیم آنچه را که از حس غایب است حفظ کنیم و از دستخوش فراموشی دور بداریم، و همچنین هر کار دیگری که می‌کنیم به علت احتیاج می‌کنیم. </p> <p>بنا بر این چه فرق است میان آیات متشابه قرآنی که برای خدا گوش، چشم، دست، ساق، رضا و اسف اثبات می‌کند، که همه مجسم بودن خدای را به توهم آدمی می‌آورد، و در آخر احتیاج و امکان را برای ذات منزه او اثبات می‌کند، و بین آیاتی که برایش عرش، کرسی، کرسی‌نشینان، حاملان عرش، کاغذ و قلم اثبات می‌کند، که آنها نیز احتیاج و امکان خدای را به توهم می‌اندازد؟. </p> <p>و نیز چه فرقی هست میان آن آیات محکماتی که تشابه را از طائفه اول برداشته، آن را معنا می‌دهد، و میان محکماتی که تشابه را از طائفه دوم بر می‌دارد، و خلاصه چه فرق است میان امثال آیه‌ <span class="aya" rel="42_11" data-words="16-18">لیس کمثله شیء</span>، و میان امثال آیه‌ <span class="aya" rel="35_15" data-words="8-11">و الله هو الغنی</span>. </p> <p>بله فخر رازی در مقام اعتذار از این سکوت صحابه و تابعین و غیر ایشان از اثبات صفات برای خدای تعالی گفته، حق با ایشان است برای اینکه اگر بنا باشد در اینگونه مسائل باب تاویل را باز بگذاریم که هر کس هر چه به فکرش رسید بگوید باید همین تاویل را در تمامی معارف دینی و احکام شرعی که چون مسائل مورد بحث اصولی نیستند تجویز کنیم، آن وقت معلوم است که از دین اسلام برای ما هم مانند باطنی‌ها چیزی باقی نمی‌ماند<span class="footnote" rel="1" title="تفسیر فخر رازی، ج ۲۲، ص ۶">*</span>. </p> <p>لیکن عذرش پذیرفته نیست، برای اینکه خواننده عزیز می‌داند که قیاس کردن تاویل در آیات متشابه را به تاویل سایر معارف، حتی احکام دینی که تعلیم و تربیت رسول خدا  (ص) آن را در مردم اجراء کرده، راه گریز جستن، و بیهوده تلاش کردن است، برای اینکه متشابهات از این رو متشابه شده که دلیل بر تشابه آن قائم شده، و آیات محکمه‌ای هم در بین هست که ممکن است آن متشابهات را حمل بر آنها نمود و تشابهش را از بین برد، و اگر این کار را نکنیم و متشابه را به همان ظاهرش باقی بگذاریم تا باب تاویل در سایر معارف (محکم و غیر متشابه) باز نشود حقی را کشته‌ایم برای اینکه باطلی را از بین   <code class="page" rel="14,182"/> </p><h3> <span class="title" rel="20_5 20_7 20_1 20_2 20_3 20_4 20_6 20_8">دو طائفه (مفوضه و مؤوله) که هر دسته در تفسیر آیات متشابه قرآن راهی (بیراهه‌ای) در پیش گرفته‌اند</span> </h3> <p> ببریم، و یا به عبارتی دیگر، باطلی را با احیای باطلی دیگر کشته‌ایم، چون رد متشابه به محکم، اصلا تاویل نیست، تا تاویل حق باشد. </p> <p>بعضی<span class="footnote" rel="1" title="سنن ابی داوود، ج ۴، ص ۲۳۲">*</span> دیگر از این مفسرین از باب اضطرار ناگزیر شده‌اند بگویند: خدای تعالی جسم نیست تا مکان بخواهد، محتاج نیست تا کرسی و چیزهای دیگر رفع حاجتش کند، ولی عرش یعنی این جسم نورانی عظیم که عقل را با عظمت خود به دهشت می‌آورد و به شکل تخت پایه‌دار است، بدین جهت خلق شد و آن را با آن عظمتش حمل کرده بالای آسمانها بردند و در آنجا نهادند بدون اینکه کسی روی آن بنشیند و یا محتاج آن باشد، و در زمانهای بی‌نهایت آن را حفظ کرده و می‌کنند، صرفا از باب لطف خدا نسبت به مؤمنین بوده، تا به غیب به آن ایمان آورده، در برابر ایمان به آن اجر و ثواب اخروی ببرند. </p> <p>عین این توجیه (عجیب و غریب) را در باره لوح و قلم و سایر آیات بزرگ غایب از حس کرده‌اند، و بی‌پایگی آن احتیاج به بیان ندارد. </p> <p>بعد از این طائفه که در اصطلاح ملل و نحل مفوضه نامیده می‌شوند، طائفه دیگری هستند به نام مؤوله، اینان کسانی هستند که در تفسیر آیات متشابه اسماء و صفات، میان اثبات و نفی جمع کرده، خدای را از لوازم حاجت و امکان منزه دانسته، آیات متشابهی که ظهور احتیاج و امکان دارد بر خلاف ظاهرش حمل بر معناهایی کرده‌اند که با اصول مسلمه دین و مذهب سازگار باشد، و همین طائفه نیز به چند شعبه منشعب شده‌اند. </p> <p>بعضی از ایشان در اثبات به عین همان چیزی که با دلیل نفی کرده‌اند اکتفاء نموده‌اند و اینها مفسرینی هستند که برای اسماء و صفات معنای عدمی یعنی نفی نقص کرده و علم او را به معنای عدم جهل گرفته‌اند، و عالم را به معنای کسی دانسته‌اند که جاهل نیست، و به همین منوال صفات دیگر خدا را معنا کرده‌اند. </p> <p>لازمه این معنا تعطیل ذات متعالی خدا از صفات کمال است، و حال آنکه برهانهای عقلی و ظواهر کتاب و سنت و نصوص آن دو این را رد می‌کند و این از اقوال صابئه است که در اسلام رخنه کرده است. </p> <p>بعضی دیگر اسماء و صفات را به معانی دیگری تفسیر کرده‌اند که با ظواهر آنها نمی‌سازد، و گفته‌اند: تاویل هم همین است که انسان برای آیات متشابه و مربوط به اسماء و صفات معانیی کند که نه با عقل و نقل مخالفت داشته باشد، و نه با اصول مسلم اعتقادی. </p> <p>   <code class="page" rel="14,183"/> بعضی دیگر در معانی آنها اکتفاء کرده‌اند به آنچه در نقل آمده، و عقل خود را در فهم آنها دخالت نداده‌اند. </p> <p>و اگر خواننده به خاطر داشته باشد در مباحث محکم و متشابه گفتیم که تفسیر کتاب عزیز به غیر خود کتاب، و سنت قطعی، تفسیر به رأی است، و کتاب و سنت آن را منع کرده. </p> <p>و بیشتر این سه طائفه که همه را مؤوله می‌گویند، در آن افعال خدای تعالی که به صفت او برگشت نمی‌کند مسلک علمای سلف را که مفوضه نامیده شدند پیموده‌اند، یعنی آیات و اخبار مربوط به آن افعال را به همان ظواهرش باقی گذاشته، آنچه از مصادیقش که در خود ما آدمیان معهود است عینا برای خدا اثبات کرده‌اند و اما آن افعالی که به نحوی برگشت به صفت می‌کند تاویل نموده‌اند، مثلا در آیه‌ <span class="aya" rel="20_5" data-words="1-4">الرحمن علی العرش استوی</span> استواء را تاویل به مانند استیلاء و استعلاء نموده‌اند، ولی عرش را که فعل خدا است و به صفت او برگشت ندارد، به همان ظاهر معهودش (تختی دارای قبه و چهار پایه) باقی گذاشته‌اند. </p> <p>و در روایتی که از طرق عامه نقل شده که خدا در هر شب جمعه به آسمان دنیا پائین می‌آید، چون پائین آمدن به صفتی برگشت می‌کند، آن را به نزول رحمتش تاویل نموده، آسمان دنیا را هم به فلک قمر تفسیر کرده‌اند، و همچنین. </p> <p>ولی شما خواننده به خاطر دارید که در سابق گفتیم که حمل آیه بر خلاف ظاهرش هیچ مجوزی ندارد، و دلیلی نیست که بر آن دلالت کند و قرآن کریم به عنوان لغز و معما نازل نشده این را هم می‌دانید که همانطور که در قرآن محکم و متشابه هست، در حدیث نیز هست، و اگر کسی متشابه قرآن را به خاطر حدیثی متشابه به ظاهرش باقی بگذارد، در حقیقت متشابه قرآن را به متشابه حدیث رد کرده، در حالی که ما ماموریم متشابه قرآن را به محکم قرآن رد کنیم. </p> <p>علاوه بر این عمل کردن به ظاهر اینگونه روایات، و آن را بر ظاهر کتاب حکومت دادن، اشکال دیگری دارد و آن این است که این روایات اخبار آحاداند نه متواتر و قطعی الصدور، و خبری که چنین وضعی دارد حتی اگر از حیث سند خبر به اصطلاح صحیح هم باشد، معذلک دلیلی بر حجیت لازم دارد که به حکم آن دلیل شارع حجیت را برای آن جعل و یا امضاء کرده باشد و در علم اصول روشن شده و به حد بداهت رسیده که معنا ندارد شارع خبر واحد را در غیر احکام دینی، یعنی در معارف اعتقادی و موضوعات خارجی حجت کند. </p> <p>بله اگر خبر به حد تواتر رسیده باشد، و یا قرائنی قطعی همراه داشته باشد، مثل اینکه از امام شخصا شنیده شده باشد، حجت است، هر چند در احکام نباشد، چون دلیلی که امام را<code class="page" rel="14,184"/> معصوم می‌داند، بعینه دلیل بر این است که امام این مطلب را به من که شنونده از شخص اویم دروغ نگفته، و همه اینها مسائلی است که در اصول حلاجی شده و به ثبوت رسیده، اگر کسی بخواهد باید بدانجا مراجعه کند. </p> <p>و در سنن ابی داوود از جبیر بن محمد بن مطعم، از پدرش از جدش روایت آمده که گفت: روزی مردی بادیه‌نشین به خدمت رسول خدا (ص) آمد، و عرضه داشت یا رسول اللَّه جانها به لب رسید، اموال نابود شد و یا هلاک شد، آمده‌ام از شما بخواهم برای ما باران طلب کنی، آری ما تو را به درگاه خدا شفیع قرار داده‌ایم، خدا را هم شفیع به درگاه تو می‌کنیم. رسول خدا (ص) فرمود: وای بر تو، هیچ می‌فهمی چه می‌گویی؟ سبحان اللَّه، سبحان اللَّه و آن قدر تکرار کرد که قیافه تعجب از رخسار اصحابش هویدا گردید. </p> <p>آن گاه فرمود: خدای تعالی شفیع نزد کسی از مخلوقاتش نمی‌شود، و شان خدا بزرگتر از این است، وای بر تو، هیچ می‌دانی خدا چیست؟ خدا فوق عرش خود، و عرشش فوق آسمانهایش،  (این چنین قرار دارد) آن گاه با انگشتانش شکلی چون قبه درست کرد و سپس فرمود این عرش صدا می‌کند آن چنان که کرسی از نشستن کسی بر آن به صدا در می‌آید<span class="footnote" rel="1" title="معانی الاخبار، ص ۱۴۳، ح ۱">*</span>. </p> <p>مؤلف: متن این حدیث خالی از اختلال نیست، و اگر آن را در اینجا آوردیم برای این بود که این حدیث نسبت به سایر احادیث صریح‌تر در این است که عرش موجودی است جسمانی، البته روایات دیگری هست که دلالت دارد بر اینکه عرش دارای پایه‌هایی است<span class="footnote" rel="2" title="مجمع البیان، ج ۷، ص ۲">*</span>، و یک دسته دیگر دلالت دارد بر اینکه آن را چهار نفر حامل به دوش دارد، یک دسته دیگر دلالت دارد بر اینکه عرش بالای آسمانها مقابل کعبه قرار دارد، دسته‌ای دیگر دلالت دارد بر اینکه کرسی در برابر عرش چون حلقه‌ای افتاده در بیابانی است و آسمانها و زمین در برابر کرسی به همان کوچکی است، و ما در تفسیر امثال این روایات طریقه ائمه اهل بیت را بیان کردیم، مخصوصا در تفسیر سوره اعراف در جلد هشتم این کتاب بیانی گذراندیم که خلاصه نظریه آن حضرات (ع) از آن استفاده می‌شود. </p> <p>و در کتاب معانی الاخبار به سند خود از محمد بن مسلم، روایت کرده که گفت: از امام صادق (ع) معنای کلام خدای را پرسیدم که می‌فرماید: <span class="aya" rel="20_7" data-words="6-9">یعلم السر و أخفی</span>،     <code class="page" rel="14,185"/> فرموده: سر، آن مطالبی است که در دل پنهان بدارید، و مخفی‌تر از سر مطالبی است که به خاطرت آمده ولی فراموش کرده‌ای<span class="footnote" rel="1" title="مجمع البیان، ج ۷، ص ۲">*</span>. </p> <p>و در مجمع از دو امام باقر و صادق (ع) روایت کرده که فرمودند: <em>سر</em>  آن مطالبی است که در دل پنهان داشته‌ای، و مخفی‌تر از سر آن چیزی است که به خاطرت گذشته ولی فراموش کرده‌ای<span class="footnote" rel="2" title="روح المعانی، ج ۳، ص ۱۶۰">*</span>. </p> 
