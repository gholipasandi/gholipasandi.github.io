<h2 class="sura">ادامه سوره هود</h2><h3 class="ayas">سوره هود آیه‌های ۱۰۰ تا ۱۰۸</h3><code class="section" rel="11_100-108"/><h3>ترجمه آیات</h3> <p> <span class="trans" rel="11_100">این از خبرهای آن دهکده‌ها است که برایت قصه می‌کنیم، بعضی (از آنها) بپاست، و بعضی دیگر منقرض و نابود شده است.  «۱۰۰» </span><span class="trans" rel="11_101">ما ستمشان نکردیم بلکه خود ایشان به خود ستم کردند و همین که فرمان پروردگارت بیامد، خدایانشان که به جای پروردگار می‌پرستیدند، کاری برای ایشان نساختند و جز خسرانشان نیفزودند. <code class="page" rel="11,4"/>  «۱۰۱» </span><span class="trans" rel="11_102">مؤاخذه کردن پروردگارت وقتی دهکده‌ها را مؤاخذه کند، چنین است. آری، مؤاخذه او الم‌انگیز و سخت است.  «۱۰۲» </span><span class="trans" rel="11_103">و در این برای کسی که از عذاب قیامت بترسد عبرتی (تکان دهنده) است و قیامت روزی است که همه مردم برای (درک) آن یک جا 9 جمع می‌شوند و این، روز حضور یافتن (همه) است.  «۱۰۳» </span><span class="trans" rel="11_104">و آن را جز برای مدتی معین مؤخر نمی‌داریم.  «۱۰۴» </span><span class="trans" rel="11_105">روزی بیاید که هیچ کس جز به اذن او سخن نگوید و برخی از آنان بدبخت باشد (و برخی) نیکبخت.  «۱۰۵» </span><span class="trans" rel="11_106">اما کسانی که بدبختند در آتشند و برای آنها زفیر و شهیق است.  «۱۰۶» </span><span class="trans" rel="11_107">و تا آسمانها و زمین هست در آن جاودانند مگر آنچه پروردگار تو بخواهد که پروردگارت هر چه بخواهد می‌کند.  «۱۰۷» </span><span class="trans" rel="11_108">اما کسانی که نیکبخت‌اند در بهشتند و تا آسمانها و زمین هست در آن جاودانند مگر آنچه خدای تو بخواهد که این بخششی قطع نشدنی است.  «۱۰۸» </span></p>             <h3>بیان آیات</h3> <p> در این آیات به داستانهای قبل بازگشت نموده و نظری اجمالی و کلی در آنها نموده و سنت خدا را در میان بندگانش خلاصه می‌کند، و آثار شومی را که شرک به خدا برای امم گذشته ببار آورد و آنان را به هلاکت در دنیا و عذاب جاودانه آخرت مبتلا نمود برمی‌شمارد تا عبرت‌گیران عبرت گیرند. </p> <p> <span class="aya" rel="11_100" data-words="1-10">ذلک من أنباء القری نقصه علیک منها قائم و حصید</span> کلمه <em>ذلک</em> اشاره است به داستانهای قبل، و چون کلمه <em>من</em> تبعیضی است معنای آیه چنین می‌شود: این داستانها که برایت آوردیم پاره‌ای از داستانهای شهرها و دهکده‌ها، یا اهل آنها است که ما برایت شرح دادیم. </p> <h3> <span class="title" rel="11_100">دو احتمال در معنای: <span class="aya" rel="11_100" data-words="3-4">أنباء القری</span> </span> </h3> <p> <span class="phrase">کلمه <em rel="fa_11_100_10-10" data-sentence="5:65">حصید</em> از ماده <em>حصد</em> است که به معنای بریدن و درو کردن زراعت است.</span> </p> <p>داستانهای امم گذشته را به زراعت تشبیه کرده چون گاهی ایستاده و گاهی درو شده است. و معنای آن در صورتی که مقصود از <em>قری</em> خود دهکده‌ها باشد نه اهل آنها، این است که: برخی از دهکده‌ها که ما برایت داستان کردیم دهکده‌هایی است که به کلی از بین نرفته و هنوز آثاری از آنها باقی است، مانند دهکده قوم لوط که هنوز-یعنی در عصر نزول قرآن-آثارش باقی است، و بیننده را بیاد آن قوم می‌اندازد. آری، از آیه‌ <span class="aya" rel="29_35" data-words="1-8">و لقد ترکنا منها آیة بینة لقوم یعقلون</span><span class="footnote" rel="1" title="و ما از آن قوم اثری باقی گذاشتیم برای مردمی که عبرت می‌گیرند سوره عنکبوت، آیه ۳۵">*</span> و آیه‌ <span class="aya" rel="37_137-138" data-words="1-10">و إنکم لتمرون علیهم مصبحین، و باللیل أ فلا تعقلون</span><span class="footnote" rel="2" title="و شما صبحگاهان و در شب بر آن قوم گذر می‌کنید، چرا پس عبرت نمی‌گیرید؟ سوره صافات، آیه ۱۳۸">*</span> برمی‌آید که در عصر نزول قرآن آثاری از قوم لوط باقی بوده است. </p> <h3> <span class="title" rel="11_100 11_101 11_102 11_103 11_104 11_105 11_106 11_107 11_108">مراد از اینکه آلهه مشرکین جز بر هلاکت و تباهی خوانندگان خویش نیفزودند</span> </h3> <p> و اگر منظور از قری، اهل قری باشد معنایش این می‌شود: از این امم و اقوام، بعضی هنوز پابرجایند و بکلی منقرض نشده‌اند، مانند امت نوح و صالح، و برخی دیگر بکلی منقرض شده‌اند، مانند قوم لوط که احدی از ایشان نجات نیافت و همه از بین رفتند مگر خانواده لوط- لوط نیز جزء قومش نبود. </p> <p><code class="aya" rel="11_101"/> <span class="aya" rel="11_101" data-words="1-7">و ما ظلمناهم و لکن ظلموا أنفسهم</span> یعنی ما در فرو فرستادن عذاب برایشان ستم نکردیم، بلکه هلاکتشان اثر شرک و فسقشان بود، خودشان بخاطر شرک ورزیدن و بیرون شدن از زی بندگی به خود ستم کردند. </p> <p>آری، هر عملی که بدنبال خود عقوبتی داشته باشد خالی از دو صورت نیست، یا عمل ظلم است و یا عقوبت آن، و وقتی عقوبت ظلم نباشد، قهرا عمل ظلم است که عقوبت به بار آورده. </p> <p>پس خلاصه کلام این می‌شود: اگر ما عذابشان کردیم به خاطر ظلمشان بود. و لذا به دنبال آن فرموده: <span class="aya" rel="11_101" data-words="8-11">فما أغنت عنهم آلهتهم...</span>. و از نظم آن کلام و این دنباله چنین برمی‌آید که ما ایشان را به عذاب خود گرفتیم و خدایانشان کاری برایشان صورت ندادند. پس، معلوم شد حرف <em>فاء</em> در جمله‌ <span class="aya" rel="11_101" data-words="8-9">فما أغنت</span> که تفریع را می‌رساند جمله مذکور را بر ما قبل خود تفریع نموده، معنای آن را بدین صورت درمی‌آورد: ما ایشان را به عذاب خود گرفتیم پس در این باره خدایانی که ایشان به جای پروردگار متعال می‌پرستیدند تا خیری برایشان جلب نموده و شری از ایشان بگردانند کاری برایشان نکردند، و چون امر پروردگارت مبنی بر عذاب آنها بیامد (و یا چون عذاب پروردگارت بیامد) شری از ایشان دفع نکردند. </p> <p> <span class="aya" rel="11_101" data-words="23-27">و ما زادوهم غیر تتبیب</span> <span class="phrase">- <em rel="fa_11_101_27-27" data-sentence="2:399">تتبیب</em> از مصدر <em>تبب</em> به معنای تدمیر و هلاک کردن، و در اصل به معنای قطع است، و این معنا را افاده می‌کند که چون به خاطر گناهی که مقتضی عذابشان بود (یعنی به خاطر بت پرستیشان) احساس نزول عذاب نمودند، به بت‌های خود التجاء برده، درخواست رفع بلا نمودند، و چون این التجاء و درخواست، خود گناه دیگری بود، لذا     <code class="page" rel="11,6"/> باعث شد که عذابشان شدیدتر شده با عقاب سخت‌تری هلاک گردند.</span> </p> <p>بنا بر این، نسبت دادن هلاکت به آلهه آنان نسبت مجازی است، و هلاکت بطور حقیقت منسوب است به دعا و التجای ایشان به آنها. و التجاء در حقیقت قائم است به داعی، نه به مدعو. </p> <p><code class="aya" rel="11_102"/> <span class="aya" rel="11_102" data-words="1-14">و کذلک أخذ ربک إذا أخذ القری و هی ظالمة إن أخذه ألیم شدید</span> کلمه <em>کذلک</em> اشاره است به گذشته (یعنی به اخبار قری) که پاره‌ای از مصادیق اخذ خدای تعالی بود، و اینک در این آیه، مطلق أخذ خدایی را با أخذ ایشان مقایسه نموده می‌فرماید: مطلق أخذ او دردناک و سخت است. و این بیان از قبیل تشبیه کلی به بعضی از مصادیق است در حکم، تا دلالت کند بر اینکه حکم مختص به مصادیق نامبرده نیست، بلکه عمومی و شامل همه افراد است و این نوعی شایع از انواع تشبیه است. </p> <p>و جمله‌ <span class="aya" rel="11_102" data-words="11-14">إن أخذه ألیم شدید</span> وجه شبه را که دردناکی و سختی است بیان می‌کند. </p> <p>و معنای آیه این است که: هم چنان که أخذ این اقوام ستمگر: قوم نوح، هود، صالح، لوط، شعیب و قوم فرعون توسط خدا اخذی الیم و شدید بود همچنین هر قوم ستمگر دیگر را که اخذ کند اخذش الیم و شدید است، پس باید همه عبرت‌گیران عبرت بگیرند. </p> <p><code class="aya" rel="11_103"/> <span class="aya" rel="11_103" data-words="1-8">إن فی ذلک لآیة لمن خاف عذاب الآخرة...</span> این نیز اشاره است به اخباری که خدای تعالی از داستانهای قرای ستمگر بیان نموده که قرای مذکور را به خاطر ظلمشان به عذابی دردناک اخذ نموده، و أخذ او همواره همین طور است. و همین خود آیتی است برای کسی که از عذاب حیات آخرت بیمناک است، و علامتی است که نشان می‌دهد خداوند به زودی در آخرت، مجرمین را به جرمشان اخذ نموده و اخذش الیم و شدید خواهد بود. </p> <p>و این خود باعث می‌شود چنین کسانی عبرت گرفته، از هر چیز که مستلزم سخط خدا باشد احتراز جویند. </p> <p> <span class="aya" rel="11_103" data-words="9-13">ذلک یوم مجموع له الناس</span> -یعنی آن روزی که عذاب آخرت، در آن به وقوع می‌پیوندد روزی است که همه مردم برای دیدنش جمع می‌شوند. بنا بر این، کلمه <em>ذلک</em> اشاره است به روزی که کلمه‌ <span class="aya" rel="11_103" data-words="7-8">عذاب الآخرة</span> بر آن دلالت دارد. و به قول بعضیها به همین جهت به لفظ مذکر آورده شده و نیز ممکن است مذکر آوردن اشاره (ذلک) بدین منظور بوده باشد که مبتداء با خبر تطبیق کند. </p> <p>و روز قیامت را به روزی توصیف کرده که مردم برای آن مجموعند، و نفرموده: بزودی<code class="page" rel="11,7"/> جمع می‌شوند، و یا جمع می‌شوند برای آن مردم تا دلالت کند بر اینکه جمع شدن مردم برای آن، از اوصاف لازم و لا ینفک آن است، و حاجتی نیست به اینکه از آن خبر داده شود. </p> <h3> <span class="title" rel="11_100 11_101 11_102 11_103 11_104 11_105 11_106 11_107 11_108">اشاره به وجود ارتباط بین اعمال سابق و لاحق انسان و نیز ارتباط بین اعمال هر فرد و گروه با اعمال دیگران و لزوم رسیدگی به اعمال همگان در روزی که همه جمعند</span> </h3> <p> و با در نظر داشتن اینکه حرف <em>لام</em> در کلمه <em>له</em> برای غایت است خصوصیت این روز این می‌شود که مردم به خاطر آن مجموعند. پس این روز شانی دارد که هیچ روز دیگر ندارد، و آن شان صورت نمی‌گیرد مگر به اینکه همه مردم بدون استثناء جمع شوند و احدی از حضور در آن تخلف نکند. </p> <p>مردم نیز شانی دارند که با آن تمامی افراد بشر به همدیگر ارتباط یافته، اولی با آخری و آخری با اولی در آن مختلط می‌شود و بعض با کل مربوط می‌شود. و آن شان عبارت است از رسیدگی به حساب اعمالشان، از نظر ایمان و کفر و اطاعت و معصیت. و کوتاه سخن از نظر سعادت و شقاوت. </p> <p>پر واضح است که یک عمل واحد از یک انسان از تمامی اعمال گذشته‌اش که با اصول باطنیش ارتباط دارد سرچشمه گرفته، و اعمال آینده‌اش که آنها نیز بااحوال قلبیش مرتبط است از آن یک عمل منشا می‌گیرد. و همچنین عمل یک انسان با اعمال هر کس که با او ارتباط دارد مرتبط می‌شود، یعنی یا اعمال آنها از عمل این متاثر گشته و یا اعمال ایشان در عمل وی مؤثر بوده است، و همچنین اعمال انسانهای گذشته با انسانهای آینده و اعمال انسانهای آینده با انسانهای گذشته ارتباط دارد. در بین گذشتگان، پیشوایانی بودند که یا مردم را هدایت می‌کردند و یا گمراه می‌ساختند و اعمال آنان در اعمال آیندگان اثر داشته و ایشان مسئول آنند، هم چنان که در متاخرین اتباع و دنباله‌روهایی هستند که از غرور و فریب پیشوایان گذشته‌شان پرسش می‌شوند، و قرآن کریم در این باره فرموده: <span class="aya" rel="7_6" data-words="1-7">فلنسئلن الذین أرسل إلیهم و لنسئلن المرسلین</span><span class="footnote" rel="1" title="به یقین از اقوامی که پیغمبرانی به سویشان فرستاده شد پرسش خواهیم کرد، و از آن پیغمبرانی که گسیل شدند نیز پرسش خواهیم نمود سوره اعراف، آیه ۶">*</span>. </p> <p>و نیز فرموده: <span class="aya" rel="36_12" data-words="5-17">و نکتب ما قدموا و آثارهم و کل شیء أحصیناه فی إمام مبین</span><span class="footnote" rel="2" title="و می‌نویسیم آنچه که از پیش فرستادند و آثارشان را هم، و هر چیز را ما در امام مبین بر شمرده‌ایم سوره یس، آیه ۱۲">*</span>. </p> <p>و جزاء و کیفر هم از حکم فصل و داوری که حق را از باطل جدا می‌سازد تخلف پذیر نیست. </p> <p>و مطلبی که وضعش چنین باشد،  (و آن داوری که دامنه‌اش از ابتدا تا انتهای بشریت     <code class="page" rel="11,8"/> گسترش داشته باشد)، جز در روزی که اولین و آخرین بشر یک جا جمع باشند، و احدی غایب نباشد صورت نمی‌گیرد. </p> <p>از همین جا می‌توان فهمید که بازجویی از تک تک مردم در قبر، و اجرای پاره‌ای از ثوابها و عقابها در آن، بطوری که آیات راجع به عالم برزخ بدان اشاره نموده، و روایات وارده از پیغمبر (ص) و امامان اهل بیت (ع) بطور تفصیل از آن خبر می‌دهد، غیر از مساله حساب روز قیامت و بهشت و دوزخ جاودانه‌ای است که خداوند از آن خبر داده. </p> <h3> <span class="title" rel="11_103 11_100 11_101 11_102 11_104 11_105 11_106 11_107 11_108">عالم برزخ منزلگاه موقتی است و جنبه تمهیدی برای روز قیامت و بهشت و دوزخ جاودانه دارد</span> </h3> <p> چون بازجویی و سؤالی که افراد در قبر دارند، برای تکمیل پرونده اعمال است، تا برای فرا رسیدن قیامت بایگانی شود، و بهشت و دوزخ برزخی هم منزلگاه موقتی است، مانند منزلگاههای موقتی که برای مسافرین در وسط راه آماده می‌سازند. آری، در عالم برزخ بطور کامل به حساب کسی نمی‌رسند، و در آنچه کرده حکم فصل و جزای قطعی صادر نمی‌کنند، هم چنان که آیه‌ <span class="aya" rel="40_46" data-words="1-15">النار یعرضون علیها غدوا و عشیا و یوم تقوم الساعة أدخلوا آل فرعون أشد العذاب</span><span class="footnote" rel="1" title="جهنم که بامداد و شبانگاه عرضه بر آن شوند، و روزی که رستاخیز برپا شود فرعونیان رای به سخت‌ترین عذاب داخل کنید سوره مؤمن، آیه ۴۶">*</span> و آیه‌ <span class="aya" rel="40_71-72" data-words="7-13">... یسحبون، فی الحمیم ثم فی النار یسجرون</span><span class="footnote" rel="2" title=" در آب جوشان کشیده شوند، و پس از آن در آتش سوخته گردند سوره مؤمن، آیه ۷۲">*</span> بدان اشاره دارند، چه از عذاب برزخیان تعبیر کرده به عرضه بر آتش، و از عذاب قیامتیان به داخل شدن در آن، که عذابی است شدیدتر، و در دومی از عذاب برزخیان تعبیر کرده است به <em>سحب در حمیم</em>  (کشیدن در آب جوشان)، و از قیامتیان به <em>سجر در نار</em>  (سوختن در آتش). </p> <p>و نیز آیه شریفه‌ <span class="aya" rel="3_169-170" data-words="1-35">و لا تحسبن الذین قتلوا فی سبیل الله أمواتا بل أحیاء عند ربهم یرزقون، فرحین بما آتاهم الله من فضله و یستبشرون بالذین لم یلحقوا بهم من خلفهم ألا خوف علیهم و لا هم یحزنون</span><span class="footnote" rel="3" title="کسانی رای که در راه خدا کشته شده‌اند مرده مپندار، بلکه زنده‌اند و نزد پروردگار خویش روزی می‌خورند و به آنچه که خدا از کرم خود به آنان داده خوشحالند و از سرنوشت کسانی که از پی می‌رسند و هنوز به ایشان نپیوسته‌اند شادمانند که نه بیمی دارند و نه غمگین می‌شوند سوره آل عمران، آیه ۱۶۹ و ۱۷۰">*</span> که صراحت دارد در اینکه مربوط است به عالم قبر، و گفتگویی از حساب و بهشت خلد در آن به میان نیامده، تنها بطور اجمال پاره‌ای از تنعم‌ها را ذکر کرده است. </p> <p>و نیز آیه شریفه       <code class="page" rel="11,9"/> <span class="aya" rel="23_99-100" data-words="1-25">حتی إذا جاء أحدهم الموت قال رب ارجعون، لعلی أعمل صالحا فیما ترکت کلا إنها کلمة هو قائلها و من ورائهم برزخ إلی یوم یبعثون</span><span class="footnote" rel="1" title="و چون مرگ یکی از آنان فرا رسد، گوید پروردگارا مرا بازگردان شاید عمل شایسته‌ای انجام دهم، هرگز!این کلمه‌ایست که وی گوینده آنست، پیش رویشان برزخی است تا روزی که برانگیخته شوند سوره مؤمنون، آیه ۹۹ و ۱۰۰">*</span>، که خاطر نشان می‌سازد مردم بعد از مردن در برزخی زندگی می‌کنند که متوسط است میان حیات دنیوی-که بازیچه‌ای بیش نیست-و میان حیات اخروی-که حقیقت زندگی است-هم چنان که فرموده: <span class="aya" rel="29_64" data-words="1-18">و ما هذه الحیاة الدنیاإلا لهو و لعب و إن الدار الآخرة لهی الحیوان لو کانوا یعلمون</span><span class="footnote" rel="2" title="زندگی این دنیا به جز بازیچه و سرگرمی نیست و اگر بدانند، زندگی حقیقی در سرای دیگر است سوره عنکبوت، آیه ۶۴">*</span>. </p> <p>کوتاه سخن، دنیا دار عمل، و برزخ دار آماده شدن برای حساب و جزاء، و آخرت دار حساب و جزاء است. </p> <p>و آیه شریفه‌ <span class="aya" rel="66_8" data-words="23-45">یوم لا یخزی الله النبی و الذین آمنوا معه نورهم یسعی بین أیدیهم و بأیمانهم یقولون ربنا أتمم لنا نورنا و اغفر لنا</span><span class="footnote" rel="3" title="در آن روز که خدا، پیغمبر و آنان را که با وی ایمان آورده‌اند خوار نکند و نورشان پیشاپیش ایشان و برطرف راستشان در حرکت است، و گویند پروردگارا نور ما را کامل کن و ما را بیامرز که تو بر همه چیز توانایی سوره تحریم، آیه ۸">*</span> که می‌رساند رسول خدا (ص) و مؤمنینی که با اویند با نوری که در دنیا کسب نموده و در برزخ فراهم کرده‌اند به عرصه قیامت در آمده، آن گاه درخواست می‌کنند که خدا نورشان را تکمیل نماید و بقایای عالم لهو و لعب را از آنان بزداید. </p> <p> <span class="aya" rel="11_103" data-words="14-17">و ذلک یوم مشهود</span> -این جمله به منزله نتیجه و تفریعی است که به ظاهرش بر جمله قبلی: <span class="aya" rel="11_103" data-words="9-13">ذلک یوم مجموع له الناس</span> مترتب شده است، چون جمع شدن مردم مستلزم مشاهده نیز هست، چیزی که هست لفظ جمله مورد بحث مقید به ناس (مردم) نشده، و اطلاقش اشعار دارد بر اینکه آن روز برای هر کسی که بتواند مشاهده کند مشهود است، چه مردم، چه ملائکه، و چه جن. و آیات بسیاری که دلالت می‌کنند به محشور شدن جن و شیاطین و حاضر شدن ملائکه در قیامت همه این اطلاق را تایید می‌کنند. </p> <p><code class="aya" rel="11_104"/> <span class="aya" rel="11_104" data-words="1-6">و ما نؤخره إلا لأجل معدود</span> یعنی برای این روز أجل و سررسیدی است که قبل از رسیدن آن واقع نخواهد شد، و کسی نیست که حکم خدا را عقب بیندازد و قضای او را لغو کند، خود او هم آن روز را تاخیر       <code class="page" rel="11,10"/> نمی‌اندازد، مگر تا همان سررسیدی که خودش برشمرده است. وقتی آن عدد تمام شد سرآمد مزبور فرا می‌رسد، و قیامت قیام می‌کند. </p> <h3> <span class="title" rel="11_105">چند وجه در معنای: <span class="aya" rel="11_105" data-words="1-2">یوم یأت</span> در آیه شریفه</span> </h3> <p> <code class="aya" rel="11_105"/> <span class="aya" rel="11_105" data-words="1-7">یوم یأت لا تکلم نفس إلا بإذنه</span> <span class="phrase">فاعل کلمه <em rel="fa_11_105_2-2" data-sentence="10:164">یات</em> ضمیریست که به اجل، که در جمله قبل ذکر شد برمی‌گردد، و معنایش این است: روزی که می‌آید آن اجلی که قیامت تا آن روز به تاخیر می‌افتد هیچ کس تکلم نمی‌کند مگر به اذن او.</span> در جای دیگر فرموده: <span class="aya" rel="29_5" data-words="1-9">من کان یرجوا لقاء الله فإن أجل الله لآت</span><span class="footnote" rel="1" title="هر که امیدوار ملاقات خدا است، مطمئن بداند که اجل خدا آمدنی است سوره عنکبوت، آیه ۵">*</span>. </p> <p>بعضی از مفسرین-بطوری که در مجمع البیان<span class="footnote" rel="2" title="مجمع البیان، ج ۵، ص ۱۹۳">*</span> نقل کرده-گفته‌اند: معنایش این است: روزی که قیامت و جزاء می‌آید و لازمه این حرف این است که ضمیر مذکور به قیامت و جزاء که سابقه کلام به وجهی بر آن دلالت می‌کند برگردد. و این، تکلف و زحمتی است که گوینده‌اش به خود داده در حالی که احتیاجی به آن نیست. </p> <p><span class="phrase">بعضی دیگر-بطوری که المنار<span class="footnote" rel="3" title="المنار، ج ۱۲، ص ۱۵۸">*</span> آورده-گفته‌اند: معنایش این است که: چون در آن وقت این روز معین فرا می‌رسد، هیچ نفسی از نفوس ناطقه تکلم نمی‌کند مگر به اذن خدای تعالی، پس منظور از <em>یوم</em> در آیه مطلق وقت، و غیر محدود است، برای اینکه آیه شریفه، روز نامبرده را ظرف گرفته برای روز محدودی که به اوصاف نامبرده در آیه متصف و فاعل کلمه  <em rel="fa_11_105_2-2" data-sentence="393:6">یات</em> است .</span> </p> <p>و این حرف خطا و غلط است، زیرا مستلزم این است که کلمه <em>یوم</em> ظرف باشد برای  <em>یوم</em>  (قیامت) چون برگشت معنا در حقیقت به این است که بگوییم وقتی که می‌آید در آن این وقت معین، یا روزی که می‌آید در آن این روز معین ، و این محذور را که <em>یوم</em> ظرف  <em>یوم</em> باشد، و چیزی ظرف خودش باشد با تفرقه میان دو روز، و یکی را عام و دیگری را خاص قرار دادن نمی‌توان دفع نمود. آری، مظروف واقع شدن زمان-که ذاتا ظرف است-برای زمانی دیگر محال است، و با عوض کردن لفظ و تغییر ممکن نمی‌شود، و یکی را مطلق و دیگری را محدود گرفتن صرف تصوری است که دردی را دوا نمی‌کند. هر دو روز از نظر اطلاق و تقیید و سعه و ضیق مساویند. بله، بسا می‌شود که یک زمان معین را با حادثه‌ای که در آن اتفاق افتاده       <code class="page" rel="11,11"/> متحد می‌گیرند، بطوری که خود آن زمان هم حادثی از حوادث شده، جنبه ظرفیتش لغو می‌گردد، آن گاه چنین زمانی را مظروف برای زمان دیگری می‌گیرند و مثلا می‌گویند: روز قربان در ماه ذی الحجه است، و روز عاشورا در ماه محرم است. خدای تعالی هم از همین باب فرموده: <span class="aya" rel="30_12" data-words="2-4">یوم تقوم الساعة</span><span class="footnote" rel="1" title="روزی که ساعت قیام می‌کند سوره جاثیه، آیه ۲۷">*</span>. و اگر در آیه مورد بحث هم این عنایت صحیح باشد، به همین عنایت ممکن است ضمیر در <em>یاتی</em> را به کلمه <em>یوم</em> برگرداند. </p> <p>و اینکه فرمود: <span class="aya" rel="11_105" data-words="3-7">لا تکلم نفس إلا بإذنه</span> اصلش <em>لا تتکلم نفس</em> بوده، و یکی از دو حرف <em>تاء</em> حذف شده و حذف یکی از دو تاء باب تفعل شایع و قیاسی است. </p> <p>و <span class="phrase">باء در <em rel="fa_11_105_7-7" data-sentence="7:297">باذنه</em> برای مصاحبت است، پس در حقیقت استثناء از کلام است، نه از متکلم، به خلاف آیه‌ <span class="aya" rel="78_38" data-words="7-13">لا یتکلمون إلا من أذن له الرحمن</span><span class="footnote" rel="2" title="حرف نمی‌زنند مگر کسی که رحمان اذنش داده باشد سوره نبا، آیه ۳۸">*</span> که استثناء از متکلم است.</span> </p> <p>و معنای آیه مورد بحث این است که: هیچ نفسی به کلامی تکلم نمی‌کند مگر به آن کلامی که به اذن خدا همراه باشد، نه مانند دنیا که هر حرفی بخواهد بزند، چه خدا اجازه تشریعی داده باشد و چه نداده باشد. </p> <p>و این صفت را که کسی تکلم نمی‌کند مگر به اذن او از خواص معرف روز قیامت شمرده و حال آنکه اختصاص به آن ندارد، هیچ نفسی از نفوس تکلم نمی‌کند و هیچ حادثی از حوادث در هیچ وقتی از اوقات اتفاق نمی‌افتد مگر به اذن او. </p> <p>در پاره‌ای از بحثهای گذشته هم گفتیم که غالب معرفهایی که خداوند در قرآن برای روز قیامت ذکر کرده، با اینکه در سیاق اوصاف خاصه به آن آورده است معذلک شامل غیر آن هم می‌شود، مانند آیه‌ <span class="aya" rel="40_16" data-words="1-9">یوم هم بارزون لا یخفی علی الله منهم شیء</span><span class="footnote" rel="3" title="روزی که ایشان آشکار و هویدایند هیچ چیز از ایشان بر خدا پوشیده نیست سوره مؤمن، آیه ۱۷">*</span> و آیه‌ <span class="aya" rel="40_33" data-words="1-9">یوم تولون مدبرین ما لکم من الله من عاصم</span><span class="footnote" rel="4" title="روزی که به عقب برمی‌گردید چیزی ندارید که از خدا نگهتان بدارد سوره مؤمن، آیه ۳۳">*</span> و آیه‌ <span class="aya" rel="82_19" data-words="1-10">یوم لا تملک نفس لنفس شیئا و الأمر یومئذ لله</span><span class="footnote" rel="5" title="روزی که هیچ کس قدرتی ندارد که برای کسی کاری کند و امر در آن روز از آن خداست سوره انفطار، آیه ۱۹">*</span> و همچنین آیاتی دیگر. و به خوبی واضح است که این اوصاف مختص به روز قیامت نیست، چون هیچ وقت چیزی بر خدا پوشیده نیست و هیچ وقت چیزی کسی را از غضب او نگاه نمی‌دارد، و هیچ وقت کسی قدرتی ندارد تا برای کسی کاری صورت دهد مگر به اذن او،           <code class="page" rel="11,12"/> و خلق و امر هم همیشه از آن اوست. </p> <h3> <span class="title" rel="11_100 11_101 11_102 11_103 11_104 11_105 11_106 11_107 11_108">در روز قیامت حقایق برای همگان واضح شده، توهم استقلال اسباب و وسائط زائل می‌گردد</span> </h3> <p> و لیکن دقت و تدبر در امثال آیه‌ <span class="aya" rel="50_22" data-words="1-12">لقد کنت فی غفلة من هذا فکشفناعنک غطاءک فبصرک الیوم حدید</span><span class="footnote" rel="1" title="تو از این (نشاه) در غفلت بودی ما از دیدگانت پرده برگرفتیم، در نتیجه امروز دیدگانت تیزبین شده سوره ق، آیه ۲۲">*</span> و آیه‌ <span class="aya" rel="32_12" data-words="10-18">ربنا أبصرنا و سمعنا فارجعنا نعمل صالحا إنا موقنون</span><span class="footnote" rel="2" title="پروردگارا دیدیم و شنیدیم پس ما را برگردان تا عمل صالح کنیم که دیگر یقین پیدا کردیم">*</span> که حکایت کلام گنهکاران است، و آیه‌ <span class="aya" rel="10_28" data-words="1-14">و یوم نحشرهم جمیعا ثم نقول للذین أشرکوا مکانکم أنتم و شرکاؤکم فزیلنا بینهم</span>... <span class="aya" rel="10_30" data-words="1-18">هنالک تبلوا کل نفس ما أسلفت و ردوا إلی الله مولاهم الحق و ضل عنهم ما کانوا یفترون</span><span class="footnote" rel="3" title="و روزی که همگیشان را محشور کنیم به آنان که شرک ورزیدند بگوییم در جای خودتان باشید شما و شرکایتان، پس رابطه‌شان را قطع کردیم در آنجاست که هر کس به هر چه از پیش کرده مبتلا شود و به سوی خدای یکتا، مولای حقیقی خویش بازگشت یابند و آن دروغها که می‌ساختند نابود شود سوره یونس، آیه ۲۸-۳۰">*</span> این معنا را به دست می‌دهد که روز قیامت روزی است که خداوند بندگان را جمع نموده، حجاب و پرده‌ها را از جلو دیدگان و حواسشان بر می‌دارد در نتیجه حقایق بطور تام و کامل برایشان ظاهر می‌گردد، و آنچه در این نشاه دنیا بر ایشان مستور و در پس پرده غیب بود، در آنجا برایشان مشهود می‌شود. </p> <p>در این موقع است که دیگر شک و تردیدی بر دلی راه نیافته و دلی را به وسوسه نمی‌اندازد، و همه به معاینه درک می‌کنند که خدا حق مبین است و مشاهده می‌کنند که تمام قدرتها برای او و ملک و عصمت و امر و قهر، تنها شایسته اوست و شریکی برای او نیست. </p> <p>و آن استقلالی که در دنیا برای اسباب پنداشته می‌شد از بین رفته و روابط تاثیری که میان اشیاء بود زایل می‌گردد، در این هنگام است که ستارگان اسباب فرو ریخته، اخترانی که اوهام را در ظلمات راهنمایی می‌کرد خاموش می‌شود و دیگر برای هیچ دارنده‌ای ملکی بطور استقلال نمی‌ماند، دیگر برای هیچ قدرتمندی قدرتی که با آن، عزت به خرج دهد نمانده، برای هیچ چیز ملجا و پناهگاهی که بدان پناهنده شود و به وسیله عصمتش خود را حفظ نماید باقی نمی‌ماند و دیگر پرده‌ای نخواهد ماند که چیزی را از چیز دیگری محجوب و پوشیده بدارد، و امر همه‌اش برای خدای واحد قهار است، و جز او کسی مالک چیزی نیست،  (و در این اوصاف که برشمردیم آیات بسیاری در قرآن کریم است که بر کسی که در کلام خدای تعالی تدبر کند   </p> <p>سوره سجده، آیه 12.    <code class="page" rel="11,13"/> مخفی نمی‌ماند). </p> <p>و این است معنای جمله‌ <span class="aya" rel="40_16" data-words="1-9">یوم هم بارزون لا یخفی علی الله منهم شیء</span> و جمله <span class="aya" rel="40_33" data-words="4-9">ما لکم من الله من عاصم</span> و جمله‌ <span class="aya" rel="82_19" data-words="1-10">یوم لا تملک نفس لنفس شیئا و الأمر یومئذ لله</span>، و همچنین آیات و جملات بسیار دیگری که همه در این صدد هستند که نفی کنند آنچه را که اوهام در این نشاه دنیوی-که جز لهو و لعب چیز دیگری نیست-می‌آراید. و چنین وانمود می‌کند که این اسباب ظاهری هر یک برای خود سببی است مستقل در تاثیر و هر کدام به صفتی از اوصاف ملک، سلطنت، قوت، عزت و کرامت متصف است، و اتصافش هم بطور حقیقت است و این خود اینهایند که یکی می‌دهد و آن دیگری منع می‌کند یکی نافع است و دیگری مضر، و در غیر این اسباب ظاهری سود و زیانی نیست. </p> <h3> <span class="title" rel="11_105">معنای جمله: <span class="aya" rel="11_105" data-words="1-7">یوم یأت لا تکلم نفس إلا بإذنه</span> و بیان اینکه تکلم در قیامت از سنخ تکلم در این دنیا نمی‌باشد</span> </h3> <p> ز همین جا می‌توان به معنای آیه‌ <span class="aya" rel="11_105" data-words="1-7">یوم یأت لا تکلم نفس إلا بإذنه</span> مانوس شد، و این معنا در آیات دیگری قریب به همین عبارت تکرار شده، مانند آیه‌ <span class="aya" rel="78_38" data-words="7-16">لا یتکلمون إلا من أذن له الرحمن و قال صوابا</span><span class="footnote" rel="1" title="تکلم نمی‌کنند مگر کسی که رحمان اذنش داده باشد، و صواب بگوید سوره نبا، آیه ۳۸">*</span> و آیه‌ <span class="aya" rel="77_35" data-words="1-4">هذا یوم لا ینطقون</span><span class="footnote" rel="2" title="این روزی است که حرف نمی‌زنند سوره مرسلات، آیه ۳۵">*</span>. </p> <p>وجه آن اینست که خدای تعالی در مواردی که روز قیامت را توصیف می‌کند می‌فرماید: <span class="aya" rel="86_9" data-words="1-3">یوم تبلی السرائر</span><span class="footnote" rel="3" title="روزی که نهانها آشکار می‌شود سوره طارق، آیه ۹">*</span> و نیز می‌فرماید: <span class="aya" rel="2_284" data-words="10-19">إن تبدوا ما فی أنفسکم أو تخفوه یحاسبکم به الله</span><span class="footnote" rel="4" title="چه ظاهر سازید آنچه در دلهایتان است و چه پنهان بدارید، خدا با آن شما را محاسبه می‌کند">*</span> و با این کلمات خود روشن می‌سازد که حساب در روز قیامت به آن صفات و نیات و احوال خوب و بدی است که در دلها است، نه به ظواهر اعمال که در این نشاه یعنی در دنیا کاشف آن احوال است. </p> <p>پس آنچه که از احوال قلب و زوایای دل در دنیا مستور و پنهان بوده در آخرت ظاهر و عریان جلوه‌گر می‌شود و آنچه که امروز غیب است در آن روز شهادت خواهد بود. </p> <p> (اما اینکه تکلم در قیامت به چه معناست می‌گوییم:) تکلمی که در میان ما مردم متداول است عبارت است از استخدام صوتها و ترکیب آن به نحوی از وضع و اعتبار، که دلالت کند بر آن معانی که در ضمایر و دلها نهفته است، و این معنا را احتیاج اجتماعی به تبادل       </p> <p>سوره بقره، آیه 284.  <code class="page" rel="11,14"/> اغراض و منویات متداول کرده، چون نه می‌توان از تفاهم افراد با یکدیگر و تبادل اغراض صرفنظر کرد، و نه راهی غیر استخدام اصوات به درون دلها وجود دارد. </p> <p>آری، سخن گفتن، از اسباب و وسایل اجتماعی است که ما به وسیله آن به معانی و اغراض نهفته در دلها پی می‌بریم. پس قوام آن و علت پیدایشش این بوده که انسان از احاطه به آنچه که در اذهان و دلهاست عاجز مانده، و قطعا اگر حسی می‌داشته که به وسیله آن، معانی ذهنی یکدیگر را درمی‌یافت، همانطور که مثلا چشم نورها و رنگها، و لامسه حرارت و برودت و نرمی و زبری را درمی‌یابد، احتیاجی به وضع واژه‌ها و سپس تکلم با آنها پیدا نمی‌کرد و آنچه امروز در میان ما به نام کلمه و یا کلام نامیده می‌شود وجود نمی‌یافت، و همچنین اگر نوع بشر مانند سایر انواع حیوانات می‌توانست بطور انفرادی زندگی کند باز از تکلم و سخن گفتن خبری نبود، و نطق بشر باز نمی‌شد. </p> <p>آری، نشاه دنیا، مثل اینکه از دو عالم غیب و شهود یعنی محسوس و بیرون از حس ترکیب شده و مردم احتیاج مبرم دارند به اینکه ضمایر یکدیگر را کشف نموده، بدان اطلاع یابند. </p> <p>حال اگر عالمی را فرض کنیم که شهادت صرف باشد و در آن غیب و نامحسوسی نباشد، احتیاجی به تکلم و نطق پیدا نمی‌شود، و اگر هم در پاره‌ای از حالات آن عالم اطلاق کلام بکنیم، مصداق و معنایش ظهور پاره‌ای از ضمایر اشخاص است برای یکدیگر. </p> <p>و نشاه‌ای که دارای چنین وضعی باشد همان نشاه قیامت است، چه خدای تعالی آن را به امثال: <span class="aya" rel="86_9" data-words="1-3">یوم تبلی السرائر</span> -روزی که ضمایر آشکار می‌شود توصیف کرده و همین معنا از آیه‌ <span class="aya" rel="55_39" data-words="1-9">فیومئذ لا یسئل عن ذنبه إنس و لا جان</span>... <span class="aya" rel="55_41" data-words="1-7">یعرف المجرمون بسیماهم فیؤخذ بالنواصی و الأقدام</span><span class="footnote" rel="1" title="آن روز هیچ انسان و پری رای از گناهش نپرسند (زیرا) گنهکاران رای به سیمایشان می‌شناسند، و از پیش سر و قدمها بگیرند (و در دوزخ اندازند) سوره الرحمن، آیه ۴۱">*</span> نیز استفاده می‌شود. </p> <p>حال اگر بگویی: بنا بر این نباید در قیامت دروغی یافت شود، و حال آنکه قرآن تصریح دارد بر اینکه در آنجا نیز دروغ هست، و می‌فرماید: <span class="aya" rel="6_22-24" data-words="1-31">و یوم نحشرهم جمیعا ثم نقول للذین أشرکوا أین شرکاؤکم الذین کنتم تزعمون، ثم لم تکن فتنتهم إلا أن قالوا و الله ربنا ما کنا مشرکین، انظر کیف کذبوا علی أنفسهم</span><span class="footnote" rel="2" title="روزی که ایشان رای تماما محشور کنیم آن گاه به کسانی که شرک آورده‌اند گوییم شریکانی که شما برای خدا می‌پنداشتید کجایند و زرنگیشان جز این نباشد که گویند قسم به خدا پروردگارمان که ما مشرک نبودیم، بنگر چگونه به خویش دروغ بستند سوره انعام، آیه ۲۲-۲۴">*</span> و نیز می‌فرماید:     <code class="page" rel="11,15"/> <span class="aya" rel="58_18" data-words="1-18">یوم یبعثهم الله جمیعا فیحلفون له کما یحلفون لکم و یحسبون أنهم علی شیء ألا إنهم هم الکاذبون</span><span class="footnote" rel="1" title="روزی که خدا همگیشان را زنده کند برای او قسم می‌خورند هم چنان که برای شما قسم می‌خورند و گمان‌برند چیزی هستند بدانید که آنان خودشان دروغگویند سوره مجادله، آیه ۱۸">*</span> در جواب می‌گوییم: این از باب ظهور ملکات است. توضیح اینکه انسان وقتی در باره نفسانیات خود فکر می‌کند، در نفس خود اسراری نهانی مشاهده می‌کند، بدون اینکه در این مشاهده احتیاج پیدا کند به اینکه به خود بگوید در درون دل من چه چیزهایی است، چون باطن هر کسی برای خودش مشهود است نه غیب، و در درک آن، زبان و تکلم هیچ دخالتی ندارد، و لیکن با اینکه دخالت ندارد می‌بینیم، که در حین تفکر صورت کلامی را در دل تصور می‌کنیم، و در دل با خود حرف می‌زنیم، و چه بسا می‌شود که زبان را هم به کار بسته آنچه که به فکر ما می‌گذرد به زبان جاری می‌سازیم. این استخدام زبان در اینگونه مواقع، که هیچ دخالتی برای زبان نیست، از باب عادت است، چون ما عادت کرده‌ایم همواره نیت خود را به وسیله زبان با دیگران در میان بگذاریم، لذا در اینگونه مواقع نیز زبان را به کار می‌بریم و با خود حرف می‌زنیم. </p> <h3> <span class="title" rel="11_105 11_100 11_101 11_102 11_103 11_104 11_106 11_107 11_108">بیان اینکه دروغ گفتن مشرکین در روز قیامت از باب ظهور ملکات است</span> </h3> <p> مشرکین و منافقین هم از آنجایی که در دنیا به دروغ عادت کرده بودند، در روز قیامت هم که روز ظهور ملکات و عادات نفسانی است خود به خود حرف می‌زنند و دروغ‌های دنیایی خود را تکرار می‌کنند، و گرنه محال است که انسان با توجه به اینکه در مقابل پروردگار خود قرار گرفته دروغ بگوید و حال آنکه او به ظاهر و باطنش واقف است و اعمالش نیز حاضر است نامه عملش گسترده و گواهان ایستاده‌اند، و جوارح و اعضای بدنش همه به زبان آمده‌اند و همه اسباب و از آن جمله دروغ دیگر رونقی ندارد، چون همه اسرار علنی و همه غیب‌ها شهود می‌شود، با این حال دروغ می‌گوید به امید اینکه خدای خود را گول بزند و حجت قلابی خود را به کرسی بنشاند و بخواهد بدین وسیله نجات بیابد؟ ! و این نظیر دعوت شدنشان به سجود است در روز قیامت که نمی‌توانند سجده کنند: <span class="aya" rel="68_42-43" data-words="1-23">یوم یکشف عن ساق و یدعون إلی السجود فلا یستطیعون، خاشعة أبصارهم ترهقهم ذلة و قد کانوا یدعون إلی السجود و هم سالمون</span><span class="footnote" rel="2" title="(یاد کنند) روزی سختی را که دامن به میان زنند و به سجده خوانده شوند و نتوانند، چشمانشان ذلیل و ترسان و حسرت آنها را فرا گرفته و از این پیش (در دنیا) با تن سالم به طاعت خدا آنها را خواندند  (اجابت نکردند) سوره قلم، آیه ۴۱ و ۴۲">*</span> چه، نداشتن قدرت بر سجده جز بدین جهت نیست که ملکه استکبار بر نفوسشان راسخ شده و گرنه اگر خدا قدرت را از ایشان گرفته باشد حق     <code class="page" rel="11,16"/> به جانب ایشان خواهد بود، نه خدا. </p> <p>و اگر بگویی: در صورتی که مطلب بدین قرار است که تو گفتی و در قیامت نه حاجتی به تکلم هست و نه از عمل تکلم در آنجا مصداقی یافت می‌شود، پس استثنایی که در جمله مورد بحث آمده و فرموده: <span class="aya" rel="11_105" data-words="3-7">لا تکلم نفس إلا بإذنه</span> و همچنین در آیاتی نظیر آن و نیز آیاتی که کلام و اقوال قیامتیان را حکایت می‌کند چه معنا دارد؟ </p><h3> <span class="title" rel="11_105 11_100 11_101 11_102 11_103 11_104 11_106 11_107 11_108">وجه جمع بین آیاتی که تکلم در روز قیامت را اثبات می‌کنند با آیاتی که آن را نفی و انکار می‌کنند</span> </h3> <p> در پاسخ می‌گوییم: هیچ تردیدی نیست در اینکه انسان ما دام که در این نشاه یعنی در دنیا است، نسبت به اعمال خود که یکی از آنها سخن گفتن است مختار است، یعنی نسبت انجام هر عمل و ترک آن برایش مساوی است، هم چنان که او نسبت به انجام و ترک هر عمل نسبت مساوی دارد، اما این تساوی نسبت مادامی است که عملی را انجام نداده باشد، چون وقتی انجام داد دیگر نسبت به آن اختیار ندارد، و آثار لا ینفک آن عمل که یکی از آنها پاداش و کیفر است قهرا مترتب می‌شود، زیرا آثار فعل هم مانند فعل پس از انجام، از اختیار آدمی بیرون است. </p> <p>و نشاه آخرت نشاه جزا و اثر اعمال است. در آنجا دیگر خبری از اختیار نیست، آنجا انسان است و عملش، انسان است و لوازم ضروری اعمالش، انسان است و نامه عمل و گواهان اعمالش، انسان است و پروردگاری که به سوی او بازگشت نموده، و حکم فصل و داوری به دست اوست. </p> <p>در آنجا اگر دعوت به چیزی شود بطور قهر و اضطرار استجابت می‌کند، هم چنان که فرموده: <span class="aya" rel="20_108" data-words="1-6">یومئذ یتبعون الداعی لا عوج له</span><span class="footnote" rel="1" title="و خلایق همه از پی کسی که آنها رای به راه مستقیم به عرصه قیامت دعوت کند ناچار خواهند رفت سوره طه، آیه ۱۰۸">*</span> در حالی که وقتی در دنیا بودند به حق دعوت می‌شدند ولی استجابت نمی‌کردند. </p> <p>و اگر به درخواستی تکلم کند، کلامش از سنخ سخن گفتن در دنیا اختیاری و کاشف از نهانیهای درون نیست، چه خدا در آن روز بر دهان او مهر نهاده، نمی‌تواند به هر چه که دلش و هر جور که می‌خواهد تکلم کند، هم چنان که فرموده: <span class="aya" rel="36_65" data-words="1-13">الیوم نختم علی أفواههم و تکلمنا أیدیهم و تشهد أرجلهم بما کانوا یکسبون</span><span class="footnote" rel="2" title="امروز بر دهنهایشان مهر می‌نهیم، و دستهایشان با ما سخن گویند و پاهایشان به آنچه که کسب می‌کردند شهادت می‌دهد سوره یس، آیه ۶۵">*</span> و نیز فرموده: <span class="aya" rel="77_35-36" data-words="1-9">هذا یوم لا ینطقون، و لا یؤذن لهم فیعتذرون</span>     <code class="page" rel="11,17"/><span class="footnote" rel="1" title="این روزی است که سخن نمی‌گویند و اجازه ندارند که عذر بخواهند سوره مراسلات، آیه ۳۶">*</span> چون عذرخواهی در جزایی است که در آن بویی از اختیار باشد، یعنی صرفنظر کردن از آن ممکن باشد و اما گناهی که شده و اینک کیفر ضروری و بی چون و چرایش فرا می‌رسد عذر بردار نیست، هم چنان که فرموده: <span class="aya" rel="66_7" data-words="1-12">یا أیها الذین کفروا لا تعتذروا الیوم إنما تجزون ما کنتم تعملون</span><span class="footnote" rel="2" title="ای کسانی که کافر شدید امروز عذر نخواهید، زیرا کیفر شما جز همان کرده‌های شما نیست">*</span> یعنی کیفر شما خود آن اعمالی است که می‌کردید و آن اعمال با عذرخواهی و تعلل از آنچه هست تغییر نمی‌کند. آری، اگر این داوری در دنیا و حکومت به دست حکام مجازی بود که هر چه می‌کردند به رأی و اراده خود می‌کردند ممکن بود یک عمل به ضمیمه تعلل و عذر خواهی از آنچه بود تغییر بپذیرد. </p> <p>و کوتاه سخن، اگر در باره درخواستی تکلم کند، تکلمش اضطراری و بی اختیار است، و مطابق با عملی است که در برابرش مجسم شده و با این وضع اگر به دروغ تکلم کند معنای دروغش همان بروز و هویدا شدن ملکات است و خود عملی است از اعمالش که ظهور می‌کند، نه اینکه کلامی باشد جواب از سؤال، پس خدا بر دهانش مهر زده، گوش و چشم و پوست و دست و پایش را به زبان درمی‌آورد و عملی را که کرده حاضر می‌سازد و گواهان را می‌آورد، و خدا خودش بر هر چیز گواه است. </p> <p>پس، خلاصه همه حرفهایی که زده شد، این شد: معنای جمله‌ <span class="aya" rel="11_105" data-words="3-7">لا تکلم نفس إلا بإذنه</span> این است که تکلم در آن روز به طریق تکلم دنیوی نیست، که عبارت باشد از کشف اختیاری از نهانیها، و فرض صدق و کذب در آن راه داشته باشد، چون مالک اختیار بودن‌از لوازم عمل است که جای آن دنیا است و در نشاه آخرت خبری از آن نیست، و لذا هیچ انسانی دارای اختیار نیست تا به اختیار خود تکلم کند، بلکه آنجا همه چیز به اذن خدا و مشیت اوست. و اگر خواننده محترم خوب دقت کند خواهد دید که برگشت این وجه (یعنی برداشته شدن اختیار از تکلم انسان و سایر افعالش) به همان مطلبی است که ما با آن بحث را شروع کردیم، و گفتیم که یکی از مشخصات روز قیامت انکشاف حقیقت اشیاء، و شهود شدن همه غیبها است. در خاتمه خواننده محترم را به دقت در معارفی که کلام الهی در مساله معاد دارد توصیه نموده و می‌گذریم. </p> <p>بعضی<span class="footnote" rel="3" title="مجمع البیان، ج ۵، ص ۱۹۳">*</span> دیگر از مفسرین در معنای جمله‌ <span class="aya" rel="11_105" data-words="3-7">لا تکلم نفس إلا بإذنه</span> گفته‌اند: آن روز   </p> <p>سوره تحریم، آیه 7.    <code class="page" rel="11,18"/> کسی سخنی نگوید مگر پسندیده و مشروع، زیرا مردم در آن روز مجبورند حرفهای زشت را ترک کنند، در آن روز، دیگر از کسی قبیحی سرنمی‌زند، ولی نسبت به غیر قبیح و پسندیده اذن داده شده‌اند.  و لیکن این حرف اشکال دارد، و آن این است که اگر در آن روز، عمل فرض داشته باشد، اختصاص دادن آن به ماذون و مشروع، اختصاص دادن بدون دلیل است. آری، آن روز اصلا روز عمل نیست تا به پاره‌ای اعمال اذن بدهند و به پاره‌ای دیگر ندهند و اجباری که گفته‌اند منشا آن همین است که ظرف قیامت ظرف جزاء است، نه ظرف عمل. و وقتی ظرف، ظرف عمل نباشد ظرف هیچ عمل اختیاری نیست نه نیک و نه بد، چون عمل وقتی نیک و بد می‌شود که اختیاری باشد. </p> <p>علاوه بر اینکه خدای تعالی می‌فرماید: <span class="aya" rel="77_35-36" data-words="1-9">هذا یوم لا ینطقون، و لا یؤذن لهم فیعتذرون</span> و معلوم است که عذرخواهی، عمل قبیحی نیست. </p> <p>عده‌ای دیگر از مفسرین گفته‌اند: معنای آیه این است که در آخرت احدی به حرفی که نافع باشد از قبیل شفاعت و میانجی‌گری تکلم نمی‌کند مگر به اذن او . </p> <p>و این معنا برگشتش به این است که بگوئیم آیه مورد بحث معنای آیه‌ <span class="aya" rel="20_109" data-words="1-9">یومئذ لا تنفع الشفاعة إلا من أذن له الرحمن</span><span class="footnote" rel="1" title="در آن روز، شفاعت هیچکس سود نبخشد جز آن کس که خدای رحمن به او رخصت شفاعت دهد سوره طه، آیه ۱۰۹">*</span> را می‌دهد، و این تقییدی است که هیچ شاهدی بر آن نیست. و اگر منظور از آن این معنا بود جا داشت بفرماید: لا تکلم نفس عن نفس-و یا-فی نفس الا باذنه-هیچ کس از ناحیه و یا در باره شخص دیگری سخن نگوید مگر به اذن او  هم چنان که نظیرش آمده و فرموده: <span class="aya" rel="82_19" data-words="2-6">لا تملک نفس لنفس شیئا</span>. </p> <p>از آنچه گذشت وجه جمع میان آیاتی که تکلم را در روز قیامت اثبات می‌کند و میان آیاتی که آن را انکار و نفی می‌کند معلوم گردید. </p> <p>توضیحش اینکه: آیاتی که متعرض مساله تکلم در قیامت است، دو دسته است، یک دسته تکلم را بدون استثناء نفی و یا اثبات می‌کند مانند: <span class="aya" rel="55_39" data-words="2-9">لا یسئل عن ذنبه إنس و لا جان</span><span class="footnote" rel="2" title="هیچ انسان و جنی از گناهش پرسش نمی‌شود سوره الرحمن، آیه ۳۹">*</span> و نیز مانند: <span class="aya" rel="16_111" data-words="1-7">یوم تأتی کل نفس تجادل عن نفسها</span><span class="footnote" rel="3" title="روزی می‌آید که هر کس از خود با مجادله دفاع می‌کند سوره نحل، آیه ۱۱۴">*</span>. </p> <p>دسته دیگر کلام را چه راست و چه دروغ نفی می‌کند، مانند آیه       <code class="page" rel="11,19"/> <span class="aya" rel="77_35" data-words="1-4">هذا یوم لا ینطقون</span><span class="footnote" rel="1" title="این روزی است که کافران برای نجات خود سخن نتوانند گفت سوره مرسلات، آیه ۳۵">*</span> و آیه‌ <span class="aya" rel="26_100-101" data-words="1-8">فما لنا من شافعین، و لا صدیق حمیم</span><span class="footnote" rel="2" title="پس نیست ما را از شفاعت‌کاران و نه دوستی مهربان سوره شعراء، آیه ۱۰۱">*</span> صنف اول که گفتیم دو طرف دارد یکی نفی و یکی اثبات، می‌شود به امثال آیه‌ <span class="aya" rel="78_38" data-words="7-13">لا یتکلمون إلا من أذن له الرحمن</span><span class="footnote" rel="3" title="حرف نمی‌زنند مگر آن کس که خدای رحمان به او اذن دهد سوره نبا، آیه ۳۸">*</span> میان دو طرفش جمع نمود (یعنی معلوم می‌شود نفی کلام در باره چه کسانی و اثبات آن در خصوص چه کسانی است). </p> <p>و صنف دوم که کلام را بطور مطلق نفی می‌کند هم دروغ آن را و هم راستش را، تنافی میان دو طرفش به امثال آیه مورد بحث یعنی آیه‌ <span class="aya" rel="11_105" data-words="1-7">یوم یأت لا تکلم نفس إلا بإذنه</span> برداشته می‌شود. البته بنا بر آن معنایی که ما برای اذن در تکلم کردیم و توضیحش گذشت، که بنا بر آن این دسته از آیات و آیه مورد بحث این معنا را افاده می‌کنند، که هر که در قیامت تکلم می‌کند، در تکلم کردنش مضطر و بی اختیار است و به اذن خدا تکلم می‌کند، نه به اختیار و اراده خود، آن طور که در دنیا بوده است، در نتیجه مطلب از مختصات قیامت می‌شود. </p> <h3> <span class="title" rel="11_105 11_100 11_101 11_102 11_103 11_104 11_106 11_107 11_108">وجوهی که دیگران در این باره گفته‌اند</span> </h3> <p> از همین جا وجه قصور در آنچه المنار آورده معلوم می‌شود، چون وی در تفسیر خود، در ذیل آیه مورد بحث گفته: نفی کلام در روز قیامت و اثبات آن به اذن خدا که در این آیه آمده، میان دو دسته آیات قرآنی که یکی بطور مطلق تکلم را در قیامت نفی، و دیگری بطور مطلق اثبات می‌کند جمع می‌نماید<span class="footnote" rel="4" title="المنار، ج ۱۲، ص ۱۵۸">*</span> (به اینکه کلام در آن نشاه نیز اختیاری است: آن کس که تکلم می‌کند به اذن خدا تکلم می‌کند و آن کس که قرآن فرموده تکلم نمی‌کند کسانی هستند که خدا اذنشان نمی‌دهد) قبلا هم چند آیه از قبیل آیه‌ <span class="aya" rel="77_35" data-words="1-4">هذا یوم لا ینطقون</span> و آیه‌ <span class="aya" rel="36_65" data-words="1-4">الیوم نختم علی أفواههم</span> را آورده. </p> <p>زیرا: اولا او میان دو دسته آیات فرق نگذاشته، و از کلامش چنین توهم می‌شود که او آیه مورد بحث را در رفع تنافی میان آیات مطلق کافی دانسته، و حال آنکه کافی نیست. </p> <p>و ثانیا معنا نکرده که کلام به اذن خدا چه معنا دارد، و در نتیجه این قصور این اشکال به وی متوجه شده که مگر تکلم در دنیا بدون اذن خداست که در آخرت به اذن او باشد؟ و خلاصه مطلب مختص به روز قیامت نیست. </p> <p>         <code class="page" rel="11,20"/> بعضی دیگر از مفسرین<span class="footnote" rel="1" title="تفسیر فخر رازی، ج ۱۸، ص ۵۹">*</span> به وجهی دیگر رفع تنافی کرده‌اند، و آن این است که روز قیامت مشتمل بر چند موقف است، در بعضی از مواقفش اجازه تکلم داده می‌شود، و در بعضی دیگر داده نمی‌شود، پاره‌ای از روایات هم همین معنا را می‌رساند . </p> <p>این جواب هر چند که به ظاهرش غیر از جواب قبلی است، الا اینکه بدون مساله اذن تمام نمی‌شود، و به ضمیمه آن برگشتش به همان وجه خواهد بود. </p> <p>بعضی دیگر چنین جواب داده‌اند که منظور از تکلم نکردن این است که کسی در آن روز به حجت تکلم نمی‌کند، و اگر تکلم کنند به اقرار به گناهان و سرزنش یکدیگر لب می‌گشایند، و گناهان را به گردن یکدیگر می‌اندازند. </p> <p>نظیر اینکه خود ما به کسی که خیلی هم حرف زده، و لیکن در سخنانش حجت و حرفی حسابی نیاورده می‌گوییم: حرف بزن، اینها که حرف نیست. و کسی را که در سخنانش حجتی نیاورده، غیر متکلم می‌نامیم. پس نفی کلام ناظر به این است که ما ادعاء و مجازا کلام بی‌فایده را غیر کلام می‌نامیم . </p> <p>این وجه نیز اشکال دارد، و آن اینست که اگر چنین ادعایی صحیح باشد در امثال عبارت: <span class="aya" rel="77_35" data-words="1-4">هذا یوم لا ینطقون</span> صحیح است، نه در عبارت: <span class="aya" rel="11_105" data-words="1-7">یوم یأت لا تکلم نفس إلا بإذنه</span> پس جواب مزبور معنای محصلی ندارد. </p> <p>آلوسی از کتاب <em>غرر و درر</em> سید مرتضی نقل کرده که در این باره گفته است: روز قیامت روزی بس طولانی و ممتد است. و ممکن است اشخاص مورد نظر آیه در قسمتی از آن روز نطق نکنند و سخن نگویند، ولی در بعض قسمت‌های دیگر آن روز برای سخن گفتن به آنان اجازه داده شود. </p> <p>این نیز صحیح نیست، زیرا اشاره <em>هذا</em> اشاره به سرتاسر روز قیامت است و بنا به وجه مزبور معنای این روزی است که سخن نگویند <em>، </em> این روزی است که در پاره‌ای از آن سخن نگویند خواهد بود، و این معنا خلاف ظاهر است. به علاوه آن اشکالی که به وجه دوم وارد می‌شد بر این وجه نیز وارد است، چون مرجع و بازگشت آن وجه و این وجه که وجه چهارم است به یک معنا است، و آن این است که مواقف مختلف است: در یک موقف سخن نمی‌گویند، و در موقفی دیگر سخن می‌گویند، تنها فرقی که میان آن دو است این است که وجه دومی تنافی میان دو آیه را به اختلاف موقف و مکانها برمی‌داشت، و این وجه تنافی را به اختلاف زمانها بر   <code class="page" rel="11,21"/> می‌دارد، هم چنان که وجه سوم آن را با اختلاف سخن‌ها برطرف می‌کرد. </p> <p>از کلمات بعضی از مفسرین جواب دیگری استفاده می‌شود و آن این است که:  استثناء در <span class="aya" rel="11_105" data-words="3-7">لا تکلم نفس إلا بإذنه</span> استثناء منقطع است، نه متصل و معنایش این است که هیچ نفسی با قدرت خود سخن نگوید مگر به اذن خدای تعالی. و حاصلش این است که آن تکلمی که در قیامت از آدمیان نفی شده تکلمی است که با قدرت خود آدمیان انجام شود، و آن تکلمی که جایز و ممکن است تکلم با اذن خداست . </p> <p>اشکال این وجه هم اینست که نداشتن قدرت بر تکلم بدون اذن خدا اختصاص به قیامت ندارد، بلکه هیچ فعلی از افعال اختیاری انسان در هیچ عالمی از عوالم مستند به قدرت انسان به تنهایی نیست، بلکه مستند است به قدرتی که از قدرت خدا و اذن او استمداد می‌گیرد. </p> <p>پس هر تکلمی که انسان بکند، و یا هر فعلی که انجام دهد، به قدرتی از خودش انجام می‌دهد که مقارن با اذن خدا باشد، بنا بر این، استثناء در آیه استثناء منقطع نمی‌تواند باشد، چون معنای آن الغاء تمامی اسباب مؤثر در تکلم است مگر یک سبب که عبارت است از اذن خدا و در نتیجه برگشت استثنای مذکور به همان وجهی است که ما در سابق ذکر کرده و گفتیم: تکلم ممنوع، آن تکلمی است که مانند تکلم در دنیا اختیاری باشد، و تکلم جایز، آن تکلمی است که تنها مستند به یک سببی الهی باشد، و آن اذن خدا و اراده اوست. </p> <p>گو اینکه ظرف قیامت ظرف اضطرار و بیچارگی است، لیکن مفسرین گمان کرده‌اند که سبب این اضطرار مشاهده مواقف هول‌انگیز قیامت است که مردم با دیدن آن چاره‌ای جز اعتراف و اقرار ندارند، و جز از در صدق و پیروی حق سخن گفتن نتوانند. ولی ما در سابق گفتیم که سبب اضطرار این است که ظرف قیامت ظرف جزاء است نه ظرف عمل، و در چنین ظرفی بروز حقایق قهری است. </p> <h3> <span class="title" rel="11_105">معنای جمله‌ <span class="aya" rel="11_105" data-words="8-11">فمنهم شقی و سعید</span> و اشاره به معنای تقسیم انسانها به سعادتمند و شقاوتمند</span> </h3> <p> <span class="aya" rel="11_105" data-words="8-11">فمنهم شقی و سعید</span> سعادت و شقاوت مقابل همند، چه، سعادت هر چیزی عبارت است از رسیدنش به خیر وجودش، تا به وسیله آن، کمال خود را دریافته، و در نتیجه متلذذ شود، و سعادت در انسان که موجودی است مرکب از روح و بدن عبارت است از رسیدن به خیرات جسمانی و روحانی‌اش، و متنعم شدن به آن. و شقاوتش عبارت است از نداشتن و محرومیت از آن. پس سعادت و شقاوت به حسب اصطلاح علمی از قبیل عدم و ملکه است، و فرق میان سعادت و خیر این است که سعادت مخصوص نوع و یا شخص است، ولی خیر عام است. </p> <p>و ظاهر جمله مورد بحث این است که مردم در قیامت منحصر به این دو طایفه نیستند<code class="page" rel="11,22"/> چون فرموده: بعضی از ایشان سعیدند، و بعضی شقی و همین معنا با آیات دیگری که مردم را به مؤمن و کافر و مستضعف تقسیم می‌کند مناسب است، چیزی که هست چون سیاق کلام سیاق بیان اصناف از نظر عمل و استحقاق نبوده لذا وضع مستضعفین یعنی اطفال و دیوانگان و کسانی را که حجت بر آنان تمام نشده بیان نکرده است. </p> <p>آری، سیاق کلام سیاق بیان این جهت است که روز قیامت روزی است که مردم از اولین تا آخرین، یک جا جمع می‌شوند و همه مشهودند و احدی از آن تخلف نمی‌کند، و کار مردم در آن روز منتهی به یکی از دو چیز می‌شود: یا بهشت و یا آتش. </p> <p>و گو اینکه مستضعفین نسبت به کسانی که به خاطر عملشان مستحق بهشت شده‌اند و کسانی که به خاطر کردارشان مستحق آتش گشته‌اند صنف سومی هستند، و لیکن این معنا مسلم و بدیهی است که ایشان هم سرانجامی دارند، و چنان نیست که به وضعشان رسیدگی نشود و دائما به حالت بلا تکلیفی و انتظار بمانند، بلکه بالأخره به یکی از دو طایفه بهشتیان و دوزخیان ملحق می‌شوند، هم چنان که فرموده: <span class="aya" rel="9_106" data-words="1-15">و آخرون مرجون لأمر الله إما یعذبهم و إما یتوب علیهم و الله علیم حکیم</span><span class="footnote" rel="1" title="و دیگرانی هستند که محول به فرمان خدا شده‌اند یا عذابشان کند یا ببخشد و خدا دانای حکیم است سوره توبه، آیه ۱۰۶">*</span>. </p> <p>و لازمه این سیاق این است که اهل محشر را منحصر در دو فریق کند: سعداء و اشقیاء، و بفرماید: احدی از ایشان نیست مگر اینکه یا سعید است و یا شقی. </p> <p>پس آیه مورد بحث نظیر آن آیه دیگری است که می‌فرماید: <span class="aya" rel="42_7-8" data-words="13-49">و تنذر یوم الجمع لا ریب فیه فریق فی الجنة و فریق فی السعیر، و لو شاء الله لجعلهم أمة واحدة و لکن یدخل من یشاء فی رحمته و الظالمون ما لهم من ولی و لا نصیر</span><span class="footnote" rel="2" title="و از روز اجتماع که شکی در آن نیست بترسانی که گروهی در بهشتند و گروهی در جهنم و اگر خدا می‌خواست همه ایشان را یک امت قرار می‌داد ولی هر که را خواهد در رحمت خویش می‌برد و ستمگران دوست و یاوری ندارند سوره شوری، آیه ۷">*</span> چه جمله‌ <span class="aya" rel="42_7" data-words="20-26">فریق فی الجنة و فریق فی السعیر</span> نظیر جمله مورد بحث هر چند به تنهایی دلالتی بر حصر ندارد، و لیکن با کمک سیاق حصر را افاده می‌کند. </p> <p>حال باید دید آیه شریفه چه دلالتی دارد. آنچه از آیه استفاده می‌شود تنها این معنا است که هر که در عرصه قیامت باشد یا شقی است و متصف به شقاوت، و یا سعید است و دارای سعادت، و اما اینکه این دو صفت به چه چیز برای موضوع ثابت می‌شود، و آیا دو صفت ذاتی     <code class="page" rel="11,23"/> هستندبرای موصوفشان و یا اینکه ثبوتشان به اراده ازلیه است و به هیچ وجه قابل تخلف نیست، و یا اینکه به اکتساب و عمل حاصل می‌شود، آیه شریفه از آن ساکت است و بر هیچ یک از آنها دلالتی ندارد، چیزی که هست قرار داشتن آن در سیاق دعوت به ایمان و عمل صالح و تحریک به اینکه در میان اطاعت و معصیت، اطاعت را اختیار کنید، دلالت می‌کند بر اینکه ایمان و عمل صالح در حصول سعادت مؤثر است و راه رسیدن به آن آسان است هم چنان که در جای دیگر فرموده: <span class="aya" rel="80_20" data-words="1-3">ثم السبیل یسره</span><span class="footnote" rel="1" title="پس آن گاه راه را آسان کرد سوره عبس، آیه ۲۰">*</span>. </p> <h3> <span class="title" rel="11_105 11_100 11_101 11_102 11_103 11_104 11_106 11_107 11_108">نقد و رد سخن فخر رازی که گفته است سعادت و شقاوت آدمی به حکم خدا و لازم لا ینفک او است</span> </h3> <p> این را بدین جهت گفتیم تا وجه فساد استفاده‌ای که بعضی از مفسرین از جمله مورد بحث کرده‌اند روشن شود. وی (فخر رازی) از آیه چنین استفاده کرده که: سعادت و شقاوت از حکم خداست، و لازم لا ینفک آدمی است. و در تفسیر خود در ذیل این آیه گفته است: بدانکه خدای تعالی در این آیه حکم کرده است در باره بعضی از اهل قیامت به سعادت و در باره بعضی دیگر به شقاوت. و کسی که خداوند در باره‌اش حکمی بکند و بداند که او محکوم به آن حکم است ممکن نیست غیر آن بشود، مثلا اگر حکم کرده به اینکه فلانی سعید است، و علم به سعادت او داشته باشد محال است که او شقی شود، زیرا اگر شقی شود لازم می‌آید که خدا دروغ گفته باشد و علمش جهل گردد، و این محال است. پس به همین دلیل ثابت می‌شود که هیچ سعیدی شقی نمی‌شود و هیچ شقیی سعید نمی‌گردد. </p> <p>آن گاه گفته است: از عمر هم روایت شده که گفته: وقتی آیه‌ <span class="aya" rel="11_105" data-words="8-11">فمنهم شقی و سعید</span> نازل شد من به رسول خدا (ص) عرض کردم اگر چنین است پس ما برای رسیدن به چه چیزی عمل می‌کنیم؟ برای رسیدن به چیزی که کارش گذشته، یا برای چیزی که هنوز حتمی نگردیده؟ فرمود: ای عمر برای رسیدن به سرنوشتی عمل می‌کنیم که حتمی شده و قلم قضا بر آن رفته، و قدر مقدرش کرده، و لیکن برای هر کسی میسر است که برسد به آنچه که برای آن خلق شده. </p> <p>آن گاه اضافه کرده که معتزله می‌گویند: از حسن روایت شده که گفته است معنای جمله مورد بحث این است که یک دسته شقیند به عملشان و یک دسته سعیدند به عملشان. و لیکن ما نمی‌توانیم به خاطر اینگونه روایات از دلیل قاطع خود دست برداریم علاوه بر اینکه شقی بودن شقی به خاطر عملش و سعید بودن سعید به خاطر عملش با مذهب ما منافاتی ندارد، زیرا می‌گوییم عمل زشت شقی و عمل نیک سعید هم به قضاء و قدر خداست، پس دلیل   <code class="page" rel="11,24"/> ما به اعتبار خود باقی است<span class="footnote" rel="1" title="تفسیر الکبیر، ج ۱۸، ص ۶۱">*</span>. </p> <p>و چه مغالطه‌ای عجیبی کرده، زیرا به طرز ماهرانه‌ای زمان حکم را زمان نتیجه و اثر آن قرار داده و آن گاه آیه را دلیل قطعی بر مسلک خود گرفته. توضیح اینکه: اگر خدای تعالی الآن حکم می‌کند به اینکه فلان موضوع در آینده دارای فلان صفت خواهد شد مستلزم این نیست که موضوع مذکور در زمان حکم هم متصف به آن صفت باشد، مثلا اگر ما در شب حکم کردیم به اینکه فضا پس از ده ساعت دیگر روشن می‌شود، معنایش این نیست که همین الآن هم هوا روشن باشد و اگر الآن هوا روشن نیست حکم ما را که حکم حقی است تکذیب نمی‌کند. و نیز اگر گفتیم کودک به زودی یعنی پس از هشتاد سال پیر و از بین رفتنی می‌شود مستلزم این نیست که در زمان حکم هم پیر و از بین رفتنی باشد. </p> <p>پس اینکه در آیه شریفه فرموده: <span class="aya" rel="11_105" data-words="8-11">فمنهم شقی و سعید</span>، و خبر داده به اینکه جماعتی از مردم در روز قیامت شقی و جماعتی دیگر سعیدند، حکمی است که الآن کرده، ولی برای ظرف قیامت و این هم مسلم است و ما نیز قبول داریم که حکم خدا در ظرف خودش تخلف ندارد و گرنه لازم می‌آید که خدا خبرش دروغ و علمش جهل شود، و لیکن معنایش این نیست که شقی و سعید در قیامت الآن هم شقی و یا سعید باشد، هم چنان که معنایش این نیست که خدا الآن حکم کرده باشد به اینکه سعید و شقی دائما سعید و شقی هستند، و این خیلی روشن است. </p> <p>و ای کاش می‌دانستم چه چیزی او را بازداشته از اینکه در سایر موارد که خداوند خبر از صفات مردم در روز قیامت می‌دهد اینگونه حکم نمی‌کند. و چرا نمی‌گوید که اشقیاء در قیامت دائما کافر و دائما در جهنمند، حتی در دنیا و قبل از قیامت، و سعداء در قیامت دائما مؤمن و در بهشتند، حتی قبل از قیامت؟ اگر گفتار او در آیه مورد بحث صحیح باشد باید در اینگونه آیات نیز این معنا را ملتزم شود. </p> <p>و اما روایتی که به عنوان دلیل بر گفتارش از رسول خدا (ص) نقل کرده که: و لیکن برای هر کس میسر است که برسد به آنچه که برای آن خلق شده هیچگونه دلالتی بر مدعای او ندارد، و به زودی توضیح آن در بحث روایتی آینده خواهد آمد ان شاء اللَّه تعالی. </p> <p>و اما اینکه در آخر گفته: علاوه بر اینکه شقی بودن شقی به خاطر عملش... مقصودش این است که وقتی عمل مقدر شد-با اینکه هیچ قضای رانده شده و مقدری از قضا و قدر تخلف نمی‌پذیرد-در حقیقت آن عمل ضروری الثبوت می‌شود، و فاعلش در انجام آن مجبور می‌گردد،   <code class="page" rel="11,25"/> و دیگر نسبت به فاعل، اختیاری و متساوی الفعل و الترک نیست، و فاعل هیچگونه تاثیری در آن عمل و آن عمل هم هیچگونه تاثیری در سعادت و شقاوت فاعلش ندارد، و میان فاعل و فعلش و میان فعل او و اثرش که همان سعادت و شقاوت بعدی باشد صرف همسایگی و پهلوی هم بودن است، و اتفاقی است که عادت خدای سبحان بر آن جریان یافته، یعنی بر این جریان یافته که این فاعل را قبل از این فعل و این فعل را قبل از آن خاصیت و اثر موجود کند، بدون اینکه کوچکترین رابطه حقیقی میان آن دو موجه باشد-مقصود فخر رازی این است. </p> <h3> <span class="title" rel="11_100 11_101 11_102 11_103 11_104 11_105 11_106 11_107 11_108">بیان اینکه قضا و قدر الهی و علم او به اعمال انسان منافاتی با اختیاری بودن اعمال انسان ندارد</span> </h3> <p> و این خود مغالطه دیگری است که از خلط میان نسبت وجوب و نسبت امکان ناشی شده، زیرا برای عمل با شرایط و مقتضیاتش دو جور نسبت است، یکی آن نسبتی است که میان آن و علت تامه یعنی تمامی آن چیزهایی است که در موجود شدنش دخالت دارند برقرار است، از قبیل اراده آدمی، و سلامت ادوات عمل، و آن اعضایی که عمل را انجام می‌دهند، و وجود ماده‌ای که قابلیت عمل داشته باشد، و همچنین مساعدت زمان و مکان و نبود موانع، و غیر ذلک، که وقتی همه جمع شدند و تام و کامل گردیدند ثبوت عمل ضروری و واجب می‌شود، که این چنین نسبت، نسبت وجوب است. و نسبتی که هر یک از اجزای علت با عمل دارند نسبت امکان است، چون وجود عمل به مجرد وجود یک جزء واجب نمی‌شود، مثلا به صرف تحقق اراده آدمی عمل واجب الوجود نمی‌گردد، بلکه هنوز ممکن الوجود است، یعنی اگر بقیه اجزای علت تامه نیز محقق شدند، و با آن یک جزء منضم گردیدند عمل واجب می‌شود. </p> <p>پس عمل موجود نمی‌شود مگر به ضرورت علت تامه، در عین اینکه ناچار و به ضرورت علت تامه موجود شده، و نسبتی با علت تامه دارد که نسبت وجوب است، در عین حال نسبتی هم با اراده انسان دارد که نسبت امکان است، و نسبت وجوبیه که میان آن و علت تامه‌اش برقرار است نسبت امکانیه‌ای را که با اراده آدمی دارد باطل نمی‌کند، و آن را از امکان به ضرورت و وجوب منقلب نمی‌سازد، بلکه نسبت عمل با انسان دائما امکان است، هم چنان که نسبت آن با علت تامه‌اش دائما وجوب است و دائما دو طرف عمل، یعنی انجام دادن و ندادن آن نسبت به انسان متساوی است، هم چنان که یکی از آن طرف بالنسبه به علت تامه دائما متعین و ضروری است. </p> <p>نتیجه این تساوی دو طرف این است که هر فعلی با اینکه از وجود علت تامه‌ای که آن را واجب سازد خالی نیست، در عین حال برای انسان اختیاری است و قضا و قدر الهی آن را از اختیارات انسان بیرون نمی‌کند، چون قضای حتمی خدا از صفات فعلیه‌ای است که از مقام فعل خدا انتزاع می‌شود، و فعل خدا همان سلسله علل مترتبه، به حسب نظام وجود است، و<code class="page" rel="11,26"/> ضروری بودن معلولات نسبت به علل خود، و به عبارت دیگر ضروری بودن هر مقضی نسبت به قضایی الهی که بدان تعلق گرفته، منافاتی با اختیاری بودن فعل ندارد، هر چه باشد باز نسبتش به انسان نسبت امکان است. </p> <p>پس معلوم می‌شود فخر رازی که انسان را مجبور در عمل دانسته، نسبت عمل را به انسان نسبت وجوب گرفته، نه امکان. و چنین پنداشته که واجب الثبوت شدن عمل به خاطر قضای الهی، باعث می‌شود که نسبت آن به انسان هم از امکان به وجوب مبدل شود. </p> <p>و به بیانی دیگر و روشن‌تر: اینکه اگر علم خدای تعالی تعلق گیرد به اینکه مثلا فلان چوب به زودی با آتش می‌سوزد، باعث می‌شود که این سوختن محقق شود، اما سوختن به این قید که با آتش باشد، نه مطلق سوختن، زیرا چنین سوختنی متعلق علم حق قرار گرفته، نه هر سوختنی، چه به آتش باشد و چه به غیر آتش. و همچنین اگر علمش به این تعلق گیرد که فلان آدم به زودی فلان عمل را به اختیار و اراده خود انجام می‌دهد، و یا به خاطر عملی اختیاری، شقی می‌شود، چنین علمی باعث نمی‌شود مگر صدور فلان عمل را از فلان انسان با اختیار و اراده‌اش، نه صدور آن علی ای حال چه اختیاری در میان باشد و چه نباشد، و چه پای فلان آدم معین در میان باشد و چه نباشد، تا لازم بیاید که میان آن عمل و آن شخص هیچگونه رابطه تاثیری نباشد. </p> <p>و همچنین اگر علم خداوند تعلق گیرد به اینکه به زودی فلان انسان به خاطر کفر اختیاریش شقی می‌شود، چنین علمی موجب تحقق شقاوت وی می‌شود، اما شقاوت از ناحیه خصوص کفر، نه مطلق شقاوت، چه اینکه از کفر باشد و چه نباشد. </p> <p>پس به خوبی روشن گردید که علم خدا به عملی از انسان، اختیار را از انسان سلب ننموده، و جبر پیش نمی‌آورد، هر چند که معلوم او از علمش تخلف پذیر نباشد. </p> <p><code class="aya" rel="11_106"/> <span class="aya" rel="11_106" data-words="1-10">فأما الذین شقوا ففی النار لهم فیها زفیر و شهیق</span> <span class="phrase">در مجمع البیان گفته <em rel="fa_11_106_8-8" data-sentence="20:1234">زفیر</em> ، به معنی ابتدای عرعر خران و <em rel="fa_11_106_10-10" data-sentence="107:1191">شهیق</em> به معنای آخر آن است.<span class="footnote" rel="1" title="مجمع البیان، ج ۵، ص ۱۹۵">*</span> و در کشاف گفته: زفیر به معنای کشیدن‌نفس و شهیق به معنای برگرداندن آن است.<span class="footnote" rel="2" title="کشاف، ج ۲، ص ۱۰۷">*</span> و راغب در مفردات گفته: زفیر به معنای نفس کشیدن پی در پی است، به نحوی که قفسه سینه بالا بیاید، و شهیق هم به معنای طول زفیر است، و هم به معنای برگرداندن نفس است،     <code class="page" rel="11,27"/> هم چنان که زفیر به معنای فرو بردن نفس نیز هست، و در قرآن در آیه‌ <span class="aya" rel="11_106" data-words="6-10">لهم فیها زفیر و شهیق</span> و در آیه‌ <span class="aya" rel="25_12" data-words="6-10">سمعوا لها تغیظا و زفیرا</span> و آیه‌ <span class="aya" rel="67_7" data-words="4-6">سمعوا لها شهیقا</span> آمده، و اصل آن از <em>جبل شاهق</em>  است که به معنای کوه طولانی و بلند است.<span class="footnote" rel="1" title="مفردات راغب، ماده شهق">*</span> و این چند معنا بطوری که ملاحظه می‌فرمایید قریب به هم هستند و تو گویی در کلام استعاره‌ای به کار رفته، و منظور این است که اهل جهنم نفس‌های خود را به سینه‌ها فرو برده با بلند کردن صدا به گریه و ناله آن را برمی‌گردانند، همانطور که خران صدا بلند می‌کنند، و ناله‌شان از شدت حرارت آتش و عظمت مصیبت و گرفتاری است.</span> </p> <p>و گویا ظاهر از سیاق‌ <span class="aya" rel="11_105" data-words="8-11">فمنهم شقی و سعید</span> این باشد که بعدش بفرماید: فاما الذی شقی ففی النار له فیها زفیر و شهیق-کسی که شقی شد در آتش است و برای او در آن زفیر و شهیق است و لیکن اینطور نفرموده است، و بر خلاف اقتضای سیاق، جمله مذکور را با سیاق جمع آورده و این به خاطر رعایت سیاق قبل است که قیامت را وصف می‌کند، و وصف آن اقتضای کثرت و جماعت را دارد و لذا فرموده است: <span class="aya" rel="11_103" data-words="9-17">ذلک یوم مجموع له الناس و ذلک یوم مشهود</span>. </p> <p>خواهید گفت: اگر چنین نکته‌ای در کار باشد خوب بود بفرماید: فمنهم اشقیاء و سعداء . در جواب گوییم: این نیز به خاطر رعایت سیاق قبلش بوده که فرموده است: <span class="aya" rel="11_105" data-words="3-5">لا تکلم نفس</span> و نفس را مفرد نکره آورده است تا عمومیت و استغراق را برساند، و بعد از آنکه با جمله: <span class="aya" rel="11_105" data-words="3-11">لا تکلم نفس إلا بإذنه فمنهم شقی و سعید</span> غرض حاصل شد، به سیاق سابق که سیاق جمع و کثرت بوده برگشته و فرموده: <span class="aya" rel="11_106" data-words="1-3">فأما الذین شقوا</span> تا آخر سه آیه. </p> <p><code class="aya" rel="11_107"/> <span class="aya" rel="11_107" data-words="1-16">خالدین فیها ما دامت السماوات و الأرض إلا ما شاء ربک إن ربک فعال لما یرید</span> این آیه مدت مکث و اقامت دوزخیان را در دوزخ بیان می‌کند، هم چنان که آیه بعدی که می‌فرماید: <span class="aya" rel="11_108" data-words="1-4">و أما الذین سعدوا...</span> مدت اقامت اهل بهشت را در بهشت معلوم می‌سازد، و می‌فرماید که مکث دوزخیان در دوزخ و بهشتیان در بهشت دائمی و ابدی است. </p> <h3> <span class="title" rel="11_108 11_100 11_101 11_102 11_103 11_104 11_105 11_106 11_107">معنای <em>خلود</em> و مشتقات آن</span> </h3> <p> راغب در مفردات گفته: کلمه <em>خلود</em> به معنای برائت و دوری هر چیز از معرضیت برای فساد و باقی ماندنش بر صفت و حالتی است که دارد، عرب هر چیزی را که زود فاسد نمی‌شود با کلمه خلود وصف می‌کند، مثلا سنگ‌های یک پایه را که اسم اصلیش <em>اثافی</em>    <code class="page" rel="11,28"/> است <em>خوالد</em> می‌خوانند، چون بطور مسلم یک پایه خالد و جاودان نیست و این تعبیر به خاطر اینست که سنگ مذکور سنگ محکمی است که دیر از بین می‌رود، و این کلمه از باب  <em>خلد، یخلد، خلودا</em> است هم چنان که در قرآن فرموده: <span class="aya" rel="26_129" data-words="4-5">لعلکم تخلدون</span> و خلد به فتح <em>خ</em> و سکون <em>لام</em> به معنای آن جزئی است که تا آخرین دقایق زندگیش‌به حالت خود می‌ماند، و مانند سایر اعضای دچار دگرگونی نمی‌شود. </p> <p>و کلمه <em>مخلد</em> در اصل به معنای چیزی است که مدتی طولانی باقی می‌ماند، و به همین جهت به مردی که مویش دیر سفید شده می‌گویند: <em>رجل مخلد</em> و به حیوانی که دندانهای ثنائیش آن قدر بماند که رباعی‌هایش نیز بروید، می‌گویند: <em>دابة مخلدة</em> ، این معنای اصلی کلمه است، و لیکن به عنوان استعاره استعمال می‌شود در باره کسی که دائما باقی می‌ماند. </p> <p>و خلود در جنت به معنای بقای اشیاء است بر حالت خود، بدون اینکه در معرض فساد قرار گیرند، هم چنان که فرموده: <span class="aya" rel="2_82" data-words="7-12">أولئک أصحاب الجنة هم فیها خالدون</span><span class="footnote" rel="1" title="(کسانی که ایمان آوردند و کارهای شایسته انجام داده‌اند) آنان اهل بهشتند پیوسته در بهشت جاوید متنعم خواهند بود سوره بقره، آیه ۸۲">*</span> و نیز فرموده: <span class="aya" rel="2_39" data-words="7-12">أولئک أصحاب النار هم فیها خالدون</span><span class="footnote" rel="2" title="(کسانی که عمل زشت انجام داده‌اند) اهل جهنم هستند و در آتش پیوسته معذب خواهند بود">*</span> و نیز فرموده: <span class="aya" rel="4_93" data-words="1-9">و من یقتل مؤمنا متعمدا فجزاؤه جهنم خالدا فیها</span><span class="footnote" rel="3" title="هر کس مؤمنی را عمدا بکشد مجازاتش آتش جهنم است که در آن جاوید و معذب خواهد بود">*</span>. </p> <p>و بعضیها در خصوص آیه‌ <span class="aya" rel="56_17" data-words="1-4">یطوف علیهم ولدان مخلدون</span> گفته‌اند معنایش این است که دور بهشتیان فرزندانی می‌چرخند که دائما به حال جوانی و زیبایی باقی‌اند و دچار فساد نمی‌گردند. بعضی دیگر گفته‌اند: معنایش این است که یک نوع گوشواره که خلد نامیده می‌شود در گوش دارند. </p> <p>و اخلاد هر چیز به معنای دائمی کردن و حکم به بقاء آن است، و به همین معنا است در کلام خدا که فرموده: <span class="aya" rel="7_176" data-words="6-10">و لکنه أخلد إلی الأرض</span> یعنی به زمین دل بست و گمان کرد که دائما در آن خواهد زیست<span class="footnote" rel="4" title="مفردات راغب، ماده &lt;em&gt;خلد&lt;/em&gt; ">*</span>. </p>   <p>سوره بقره، آیه 39.  </p> <p>سوره نساء، آیه 93.    <code class="page" rel="11,29"/> و جمله‌ <span class="aya" rel="11_108" data-words="9-13">ما دامت السماوات و الأرض</span> یک نوع تقییدی است که تاکید خلود را می‌رساند، و معنایش این است که ایشان در آن جاویدند تا زمانی که آسمانها و زمین وجود دارد. </p> <p>لیکن در اینجا اشکالی پیش می‌آید و آن اینست که آیات قرآنی تصریح دارد بر اینکه آسمان و زمین تا ابد باقی نیستند و این با خلود در آتش و بهشت که آن نیز مورد نص و تصریح آیات قرآنی است سازگاری ندارد. </p> <p>از جمله آیات دسته اول که تصریح می‌کند بر اینکه آسمان و زمین از بین رفتنی‌اند آیه <span class="aya" rel="46_3" data-words="1-13">ما خلقنا السماوات و الأرض و ما بینهما إلا بالحق و أجل مسمی</span><span class="footnote" rel="1" title="ما آسمانها و زمین را با هر چه در آنها است جز به حق برای مدتی معین نیافریده‌ایم سوره احقاف، آیه ۳">*</span> و آیه‌ <span class="aya" rel="21_104" data-words="1-16">یوم نطوی السماء کطی السجل للکتب کما بدأنا أول خلق نعیده وعدا علینا إنا کنا فاعلین</span><span class="footnote" rel="2" title="روزی که آسمانها را در هم پیچیم چون در هم پیچیدن طومار برای نوشتن، چنان که خلقت را از اول پدید کرده‌ایم اعاده آن نیز کنیم که کار ما چنین بوده است سوره انبیاء، آیه ۱۰۴">*</span> و آیه <span class="aya" rel="39_67" data-words="13-16">و السماوات مطویات بیمینه</span><span class="footnote" rel="3" title="و آسمانها به دست قدرت وی به هم پیچیده است سوره زمر، آیه ۶۷">*</span> و آیه‌ <span class="aya" rel="56_4-6" data-words="1-11">إذا رجت الأرض رجا، و بست الجبال بسا، فکانت هباء منبثا</span><span class="footnote" rel="4" title="وقتی زمین با لرزش (هول‌انگیزی) بلرزد و کوه‌ها به پاره پاره شدنی (عجیب) پاره پاره شود و غباری پراکنده گردد سوره واقعه، آیه ۶">*</span> است. </p> <p>و از جمله آیات دسته دوم که تصریح می‌کند بر اینکه بهشت و دوزخ جاودانه است آیات زیر است: <span class="aya" rel="4_57" data-words="8-15">جنات تجری من تحتها الأنهار خالدین فیها أبدا</span><span class="footnote" rel="5" title="و به بهشت‌هایی (داخل می‌گردند) که در آن جویها روان است و همیشه در آن جاودانند سوره تغابن، آیه ۹">*</span> <span class="aya" rel="33_64-65" data-words="5-17">و أعد لهم سعیرا، خالدین فیها أبدا لا یجدون ولیا و لا نصیرا</span><span class="footnote" rel="6" title="و آتشی افروخته برای ایشان آماده کرده است که همیشه در آن جاودانند و یاوری نمی‌یابند">*</span>. </p> <h3> <span class="title" rel="11_107">دو اشکال که در تحدید خلود جهنم و بهشت به دوام آسمانها و زمین در آیه‌ <span class="aya" rel="11_107" data-words="1-7">خالدین فیها ما دامت السماوات و الأرض</span> به نظر می‌رسد و جواب آن</span> </h3> <p> و بنا بر این، از دو جهت در آیه مورد بحث اشکال می‌شود: یکی اینکه خلود دائمی در بهشت و دوزخ را محدود کرده به دوام آسمانها و زمین با اینکه آسمانها و زمین دائمی نیستند. </p> <p>دوم اینکه خالد را که ابتدای خلودش از روز قیامت شروع می‌شود، و از آن روز دوزخی بطور دائم در دوزخ و بهشتی بطور دائم در بهشت به سر می‌برند به چیزی تحدید کرده که ابتدای           </p> <p>سوره احزاب، آیه 65 <code class="page" rel="11,30"/> قیامت آخرین امد وجود آن است و آن آسمان و زمین است که ابتدای قیامت آخرین امد وجود آنها است. </p> <p>و این اشکال از اشکال اول مشکل‌تر است، زیرا این اشکال بر کسی هم که معتقد به خلود در دوزخ و یا در بهشت و دوزخ نیست وارد است، به خلاف اشکال اول. </p> <p>و پاسخی که ماده اشکال را از بین ببرد این است که خدای تعالی در کلام خود آسمانها و زمینی برای قیامت معرفی می‌کند که غیر آسمانها و زمین دنیا است، و می‌فرماید: <span class="aya" rel="14_48" data-words="1-12">یوم تبدل الأرض غیر الأرض و السماوات و برزوا لله الواحد القهار</span><span class="footnote" rel="1" title="روزی که زمین عوض شود به زمین دیگری و آسمانها نیز، و همه برای خدا واحد قهار آشکار گردند سوره ابراهیم، آیه ۴۸">*</span> و از اهل بهشت حکایت می‌کند که می‌گویند: <span class="aya" rel="39_74" data-words="3-15">الحمد لله الذی صدقنا وعده و أورثنا الأرض نتبوأ من الجنة حیث نشاء</span><span class="footnote" rel="2" title="ستایش مخصوص خداوندی است که وعده خود رای بر ما محقق فرمود و ما رای وارث همه سرزمین بهشت گردانید تا هر جای آن بخواهیم منزل گزینیم سوره زمر، آیه ۷۴">*</span> و در مقام وعده به مؤمنین و توصیف ایشان می‌فرماید: <span class="aya" rel="13_22" data-words="22-24">لهم عقبی الدار</span><span class="footnote" rel="3" title="ایشان رای است خانه عاقبت سوره رعد، آیه ۲۱">*</span>. </p> <p>پس معلوم می‌شود برای آخرت نیز آسمانها و زمینی است، هم چنان که در آن بهشت و دوزخی و برای هر یک سکنه و اهلی است، که خدا همه آنها را به این وصف توصیف کرده که نزد اویند، و فرموده‌ <span class="aya" rel="16_96" data-words="1-8">ما عندکم ینفد و ما عند الله باق</span><span class="footnote" rel="4" title="آنچه نزد شماست از بین می‌رود و آنچه نزد خداست باقی می‌ماند سوره نحل، آیه ۹۶">*</span> و به حکم این آیه آسمان و زمین آخرت از بین نمی‌رود. </p> <p>و اگر در آیه مورد بحث بقای بهشت و دوزخ و اهل آن دو را به مدت بقای آسمان و زمین محدود کرده از این جهت است که معنای این دو اسم از حیث آسمان و زمین بودن هیچ وقت از بین نمی‌رود، آنکه از بین می‌رود یک نوع آسمان و زمین است و آن آسمان و زمین دنیایی است که این نظام مشهود را دارد، و اما آسمانها و زمینی که مثلا بهشت در آنها است، و به نور پروردگار روشن می‌شود به هیچ وجه از بین نمی‌رود، و خلاصه جهان همواره آسمانها و زمینی دارد. چیزی که هست در آخرت نظام دنیائیش را از دست می‌دهد، و با این وضع دیگر هیچ اشکالی باقی نمی‌ماند. </p> <p>در تفسیر کشاف بطور اجمال به این وجه اشاره کرده و چنین می‌گوید: دلیل بر اینکه قیامت، آسمان و زمینی دارد قول خدای سبحان است که می‌فرماید: <span class="aya" rel="14_48" data-words="1-7">یوم تبدل الأرض غیر الأرض و السماوات</span>         <code class="page" rel="11,31"/>و نیز گفتار اوست که می‌فرماید: <span class="aya" rel="39_74" data-words="8-15">و أورثنا الأرض نتبوأ من الجنة حیث نشاء</span>. </p> <p>دلیل دیگرش این است که هیچ چاره‌ای از وجود چیزی که بشر در آن روز بر روی آن قرار گیرد نیست و آن چیز هر چه باشد زمین نامیده می‌شود، هم چنان که چاره‌ای نیست جز اینکه چیزی بر آنان سایه بیفکند، حال یا آسمانی باشد که خدا در آن روز خلق می‌کند و یا عرش خدا باشد، و هر چه بر بالای سر قرار گیرد آسمان نامیده می‌شود. این بود گفتار زمخشری در کشاف.<span class="footnote" rel="1" title="کشاف، ج ۲، ص ۴۳۰">*</span> و لیکن گفتار آخری وی سخیف و بی‌پایه است، زیرا اثبات آسمان و زمین از راه اضافه، و اینکه بهشت و دوزخ لا بد فوق و تحتی دارد، لازمه‌اش این است که بهشت و دوزخ اصل، و فوق و تحت آن (زمین و آسمان) تبع وجود آن دو باشد. و لازمه این حرف این است که بگوییم این فوق و تحت (آسمان و زمین) ما دام که بهشت و دوزخ باقی است باقی، و با از بین رفتن آن دو از بین می‌روند، و حال آنکه قرآن کریم عکس این را فرموده، و بقای بهشت و دوزخ را فرع بقای زمین و آسمان دانسته و فرموده: بهشت تا دوام آسمانها و زمین، دائمی است. </p> <p>علاوه بر اینکه وجه مذکور تنها وجود یک آسمان را اقتضاء دارد، نه یک زمین و چند آسمان که در آیه مورد بحث آمده، پس باز اشکال در خصوص سماوات به جای خود باقی است. </p> <p>با وجهی که گذشت اشکالی هم که قاضی (بیضاوی) در تفسیر خود بر آیه شریفه کرده دفع می‌شود، و آن اشکال این است که تشبیه همیشه باید به امر واضح‌تری صورت گیرد، یعنی امر مبهمی را به امر روشنی تشبیه کنند، و در آیه شریفه دوام بهشت و دوزخ و اهل آن دو تشبیه شده به دوام آسمان و زمین آخرت که وجود و دوام آن بر اکثر مردم پوشیده است، و این خود تشبیه اجلی به اخفی است، و صحیح نیست، آنهم از کلام بلیغی مانند قرآن که به هیچ وجه انتظارش نمی‌رود.<span class="footnote" rel="2" title="تفسیر بیضاوی، ط ترکیه، ص ۳۰۶">*</span> جوابش این است که: ما دوام بهشت و دوزخ را برای اهلش از کلام خدای تعالی فهمیده‌ایم، همانطور که وجود آسمانها و زمین را برای آن دو، و نیز ابدیت همه آنها را از کلام خدا بدست آورده‌ایم، و بنا بر این، چه مانعی دارد که یکی از دو حقیقت مکشوف از کلام او، حقیقت دیگر را از جهت بقاء و دوام تحدید کند، در حالی که فعلا یکی از آن دو در نظر مردم معروف‌تر از دیگری باشد؟ آری، بعد از آنکه هر دو حقیقت از کلام خود او به دست آمده نه از     <code class="page" rel="11,32"/> خارج، مانعی ندارد که یکی معرف دیگری شود. </p> <p>همین جواب، اشکالی را هم که آلوسی در ذیل این بحث ایراد کرده دفع می‌کند، و خلاصه اشکال وی این است که: متبادر از کلمه <em>سماوات</em> و <em>ارض</em> همین اجرامی است که معهود ماست، پس این وجهی که ذکر کردیم اشکال را دفع نمی‌کند ناگزیر باید وجه دیگری را جستجو کرد.<span class="footnote" rel="1" title="تفسیر آلوسی، ج ۱۲، ص ۱۲۶ و ۱۲۷">*</span> وجه دفع کردنش این است که اگر در آیات قرآنی فهم اهل لسان متبع است، یعنی باید دید اهل لسان از مفاهیم کلیه لغوی و عرفی چه می‌فهمند، تنها در مفاهیم کلیه است. و اما در مقاصد و مصادیقی که مفاهیم کلیه بر آنها منطبق می‌شود فهم عرف هیچ اعتباری ندارد، بلکه متبع در آن تنها تدبر و دقتی است که خداوند مکرر بدان سفارش و امر فرموده، و دستور داده که متشابه قرآن را به وسیله محکم آن تشخیص داده و آیات را بر یکدیگر عرضه کنند، چون بطوری که در روایات هم آمده قرآن کریم آیاتش شاهد یکدیگر و بعضی بر بعض دیگر ناطق و برخی مصداق برخی دیگر است. </p> <p>و به همین جهت وقتی می‌شنویم که در باره خدای تعالی می‌گوید او واحد و احد و عالم و قادر و حی و مرید و سمیع و بصیر و یا غیر آن است نمی‌توانیم این مفاهیم را حمل بر مصادیق عرفیش کنیم بلکه باید تفسیر آنها را از کلام خود او بخواهیم و آن را بر معنایی که تدبر و تفکر بالغ در آیات خدایی دست می‌دهد حمل نماییم و ما این بحث را در پیرامون معنای محکم و متشابه در جلد سوم این کتاب بطور مفصل گذراندیم. </p> <h3> <span class="title" rel="11_107 11_100 11_101 11_102 11_103 11_104 11_105 11_106 11_108">وجوه دیگری که در باره تحدید خلود در آیه شریفه ذکر شده است</span> </h3> <p> البته در روایات و در کلمات مفسرین توجیهات دیگری برای آیه مورد بحث آمده که ما آنچه را که بدان برخورد نموده‌ایم در اینجا ذکر می‌کنیم: وجه اولش همان بود که ما خود اختیار نموده‌ایم. </p> <p>وجه دوم این است که منظور از <em>سماوات</em> و <em>ارض</em> آسمانهای بهشت و جهنم و زمین آن دو است، و مقصود از آن نه آسمان و زمین متبادر است، بلکه منظور از آسمان بالای آن دو و منظور از زمین محل آن دو است، چون در لغت هر چه را که بر انسان سایه بیفکند آسمان، و هر چه را که در زیر پای آدمی باشد و انسان بر آن قرار گیرد زمین نامند. و به عبارت دیگر منظور از آسمان و زمین، بالا و پایین آن دو است.<span class="footnote" rel="2" title="تفسیر کشاف، ج ۲، ص ۴۳۰">*</span>     <code class="page" rel="11,33"/> این آن وجهی است که زمخشری در آخر کلامش که ما نقل کردیم ذکر کرده، و اشکالش هم از نظر خواننده گذشت. و صرفنظر از آن اشکال، این وجه همانطور که قبلا هم گفتم جوابگوی این سؤال که چرا آسمان را به لفظ جمع آورده نیست. </p> <p>وجه سوم اینکه منظور از اینکه فرمود: ما دام که آسمان و زمین باقی باشند این است: ما دام که آخرت باقی باشد. و آخرت هم دائمی و ابدی است هم چنان که دوام آسمان و زمین دنیا هم به قدر دوام خود دنیا است، و بعید نیست که اصلا آوردن آسمان و زمین به عنوان تشبیه باشد، مثل اینکه بگویی: گفتار او حرف زدن استهزاء گران مسخره است یعنی مثل حرف زدن ایشان است.<span class="footnote" rel="1" title="تفسیر المنار، ج ۱۲، ص ۱۶۲-۱۶۳، مجمع البیان، ج ۵، ص ۱۹۴">*</span> در این وجه نیز اشکال می‌شود که اگر همانطور که ما گفتیم مقصودشان تشبیه باشد خلاف مقصود یعنی انقطاع را می‌رساند، و اگر بخواهد دوام را برساند لفظ از آن قاصر است. </p> <p>وجه چهارم اینکه، منظور از آن صرف افاده طولانی و ابدی بودن آنست، نه اینکه بخواهد بقای آن را محدود به بقای آسمانها و زمین کند. آری، عرب برای افاده ابدیت هر چیزی الفاظ و عبارات بسیاری دارد، که آنها را استخدام می‌کند، بدون اینکه معنای تحت اللفظی آنها منظور باشد، مثل اینکه می‌گوید: فلان مطلب هم چنان ادامه دارد تا زمانی که شب و روز در پی هم درآیند <em>و</em> تا زمانی که آفتاب طلوع و غروب کند <em>و</em> تا زمانی که ستاره‌ای از افق سر برآورد <em>و</em> تا زمانی که نسیمی بوزد <em>و</em> تا زمانی که آسمانها بر جای باشند . </p> <p>البته این مثالها را بدان جهت می‌آورند که پنداشته‌اند امور نامبرده یعنی طلوع خورشید و ستاره، و وزش باد و اختلاف شب و روز، دائمی و همیشگی است، و بعد از این پندار مثالهای نامبرده را موضوع برای تبعید و تایید قرار داده‌اند.<span class="footnote" rel="2" title="تفسیر المنار، ج ۱۲، ص ۱۶۰">*</span> جواب این حرف این است که اگر عرب چنین عباراتی را مثال و موضوع تابید  (همیشگی) قرار داد برای آن پندار غلطی بوده که در باره ابدی بودن آن امور داشته است، اما خدای سبحان که در کلام خود موقت و فانی بودن آن امور را تصریح کرده و ایمان به فانی بودن عالم را یکی از فرایض اعتقادی قرار داده، از او پسندیده نیست که ابدیت بهشت و دوزخ را به آسمانها و زمین مثل بزند، او چطور ممکن است چنین کاری بکند با اینکه خود فرموده: <span class="aya" rel="46_3" data-words="1-13">ما خلقنا السماوات و الأرض و ما بینهما إلا بالحق و أجل مسمی</span><span class="footnote" rel="3" title="ما آسمانها و زمین و آنچه را که در آنهاست نیافریدیم جز به حق و برای مدتی معین سوره احقاف، آیه ۳">*</span>. </p> <p>       <code class="page" rel="11,34"/> و با این حال چگونه ممکن است بفرماید بهشت و دوزخ جاودانه باقیند ما دام که آسمانها و زمین پابرجایند. </p> <p>وجه پنجم اینکه، بهشتیان در بهشت و دوزخیان در دوزخ باقیند به بقای آسمانها و زمین که خدا خودش می‌داند چه وقت اجل آن سر می‌رسد، و بعد از آنکه عمر آسمانها و زمین تمام شد، خداوند عمر بهشتیان و دوزخیان را تمدید نموده و در آن دو جاودانشان می‌سازد و این تعبیر مثل آنست که کسی بگوید ایشان در بهشت و دوزخ تا پنجاه سال خالد و جاودانند و بعد از پنجاه سال خداوند مدتشان را به زمانی غیر متناهی تمدید می‌کند. هم چنان که همین حرف در معنای آیه‌ <span class="aya" rel="78_23" data-words="1-3">لابثین فیها أحقابا</span><span class="footnote" rel="1" title="در آن قرنها عذاب کشند سوره نبا، آیه ۲۳">*</span> گفته شده است: یعنی پس از چند حقب (هفتاد سال) مدتشان تمدید می‌شود.<span class="footnote" rel="2" title="تفسیر محیی الدین عربی، ج ۱، ص ۵۸۰ و ۵۸۱">*</span> این وجه نیز اشکال دارد، و آن اینکه علی الظاهر مبنی بر این است که قسمت متناهی از زمان از جمله‌ <span class="aya" rel="11_107" data-words="3-7">ما دامت السماوات و الأرض</span> استفاده شود، و قسمت غیر متناهی آن از جمله <span class="aya" rel="11_107" data-words="8-11">إلا ما شاء ربک</span> و دلالت آیه شریفه بر این دو قسمت مختلف از زمان، متوقف است بر تقدیر اموری که لفظ آیه دلالتی بر آنها ندارد. </p> <p>وجه ششم اینکه، منظور از دوزخ و بهشت، دوزخ و بهشت برزخی است، و این بهشت و دوزخ، خالد و همیشگی هستند، ما دام که آسمانها و زمین پا بر جایند، و وقتی مدت بقای آسمانها و زمین تمام شد و قیامت قیام نمود از آن بهشت و دوزخ برای داوری و رسیدگی به نامه‌های عملشان، بیرون می‌آیند.<span class="footnote" rel="3" title="مجمع البیان، ج ۵، ص ۱۹۵ و ۱۹۶">*</span> اشکال این وجه این است که مخالف با سیاق آیات مورد بحث است، زیرا این آیات با ذکر روز قیامت و توصیف آن به اوصافی که در آن آمده افتتاح شده، و بعید است که بعد از آنکه کلام را با اوصاف قیامت افتتاح بکند و بفرماید: روزیست که مردم برای آن جمع می‌شوند، و یا بفرماید روزیست مشهود، و روزیست که وقتی فرا می‌رسد هیچ نفسی بدون اذن او تکلم نمی‌کند آن گاه در آخر که به اخص اوصاف آن که همان جزای خالد است می‌رسد، ناگهان رشته سخن را قطع نموده به عالم برزخ و بهشت و دوزخ برزخی بپردازد. </p> <p>علاوه بر اینکه خدای سبحان عذاب اهل برزخ را عبارت می‌داند از عرضه شدن بر     <code class="page" rel="11,35"/> آتش، نه وارد شدن در آن، زیرا می‌فرماید: <span class="aya" rel="40_45-46" data-words="6-26">و حاق بآل فرعون سوء العذاب، النار یعرضون علیها غدوا و عشیا و یوم تقوم الساعة أدخلوا آل فرعون أشد العذاب</span><span class="footnote" rel="1" title="به فرعونیان عذاب سختی رسید، جهنم که بامداد و شبانگاه به آن عرضه شوند و روزی که رستاخیز شود فرعونیان را به عذاب سخت درون برید سوره مؤمن، آیه ۴۶">*</span>. </p> <p>وجه هفتم اینکه منظور از داخل شدن در آتش، دخول در ولایت شیطان، و منظور از بودن در بهشت، بودن در ولایت خداست، زیرا ولایت خدا است که در قیامت به صورت بهشت ظاهر گشته، نیک‌بختان بدان متنعم می‌شوند، و ولایت شیطان است که در آن روز به صورت آتش در آمده مجرمین در آن معذب می‌شوند. این وجه، از آیاتی که دلالت بر تجسم اعمال می‌کنند نیز بدست می‌آید. </p> <p>پس اشقیاء به خاطر شقاوتشان داخل آتش می‌شوند، و اگر عنایت الهی و توفیق او شاملشان شود از آتش رهایی می‌یابند مانند اینکه کافر بعد از کفر ایمان آورد و مجرم پس از جرم توبه کند. و همچنین سعداء به خاطر سعادتشان داخل بهشت می‌شوند و اگر شیطان گمراهشان کند و به زمین (پستی) بگرایند و هوای نفس را پیروی نمایند از آن بیرون می‌شوند مثلا اگر مؤمن و یا صالحند کافر و طالح گردند.<span class="footnote" rel="2" title="خداوند هر چه را بخواهد محو می‌کند و هر چه را بخواهد بر جای می‌گذارد سوره رعد، آیه ۳۷">*</span> این وجه نیز صحیح نیست، زیرا همان اشکال که بر وجه قبلی وارد بود بر این نیز وارد است، چون این نیز با مفادی که از آیه و سیاق آن استفاده می‌شود مخالف است. </p> <p>آری، آیات مورد بحث اوصافی ترسناک و دهشت‌آور مختص به روز قیامت را که از شنیدنش دلها به تپش درآمده و عقلها زایل می‌گردد برمی‌شمارد تا گردن‌کشان و کفار منکر، با تفکر در آن انذار شده و اهل معصیت از گناه دست بردارند. </p> <p>و بسیار بعید است که در این باره بفرماید: قیامت روزیست که مردم در آن جمع می‌شوند و روزیست مشهود، و روزیست که هیچ نفسی بدون اذن او تکلم نمی‌کند، آن گاه در چنین سیاقی بفرماید: کفار و اهل معصیت از اولین روز کفر و جرمشان تا روز قیامت در آتشند و اهل ایمان و عمل صالح از ابتدای ایمان و عمل صالحشان تا روز قیامت در بهشتند. زیرا اولا همانطور که گفتیم این آیات اوصاف خاص روز قیامت را بیان می‌کند نه قبل از آن را. و ثانیا سیاق این آیات سیاق انذار و بشارت است، و این کفار و مجرمین گردنکش و یاغی بدین حقایق که از حواس آنان مستور است اعتنایی نمی‌کنند و برای آن ارزشی قائل نیستند، و هرگز نه از     <code class="page" rel="11,36"/> شقاوت دخول در ولایت شیطان بترس درمی‌آیند و نه به سعادت معنوی دخول در ولایت خدا امیدوار می‌گردند، هر چند که این معنا از نظر باطن قرآن معنایی صحیح است. </p> <p>در این میان وجوه دیگری را نیز ممکن است از نظریات مختلف مفسرین که در تفسیر آیه‌ <span class="aya" rel="11_107" data-words="8-11">إلا ما شاء ربک</span> اظهار داشته‌اند استفاده کرد و ما متعرض آن نشدیم، زیرا رعایت اختصار را بهتر از تعرض آنها دیدیم، علاوه بر اینکه وجوه نامبرده همان وجوهی است که ما بزودی در تفسیر جمله مزبور نقل نموده و اشکالاتش هم همان اشکالاتی است که ایراد خواهیم نمود. </p> <h3> <span class="title" rel="11_107">معنای استثناء: <span class="aya" rel="11_107" data-words="8-11">إلا ما شاء ربک</span> در دو آیه مربوط به بهشتیان و دوزخیان</span> </h3> <p> و جمله‌ <span class="aya" rel="11_107" data-words="8-11">إلا ما شاء ربک</span> استثناء است از داستان قبلی، یعنی قضیه خلود در آتش و نظیر آن، جمله استثنائیه‌ای است که بعد از مساله خلود در بهشت آورده است. </p> <p>و کلمه <em>ما</em> در این جمله مصدریه است، و معنای آن این است: مگر آنکه پروردگارت بخواهد <em>و تقدیرش</em> الا ان یشاء ربک عدم خلودهم-مگر آنکه پروردگارت عدم خلود آنان را بخواهد است. و لیکن این احتمال (مصدریه بودن کلمه <em>ما</em>) از نظری ضعیف است، و آن این است که بعد از این جمله در جمله دیگری <em>ما</em> ی دیگری آمده، و آن جمله <span class="aya" rel="11_107" data-words="12-16">إن ربک فعال لما یرید</span> است زیرا با قطع به اینکه هر دو <em>ما</em> در هر دو جمله به یک معنا است و با قطع به اینکه در جمله دوم موصوله است، قهرا در جمله اول هم موصوله خواهد بود. </p> <p>و اگر قبول کنیم که موصوله است، استثناء مزبور استثناء از مدت بقایی خواهد بود که قبلا به خلود و دوام محکوم شده بود و سیاق هم دلالت بر آن داشت و خلاصه آنکه در صورت مصدریه بودن <em>ما</em> خلود به معنای خود باقی است، ولی در صورت موصوله بودن آن یک مقدار زمان از آن استثناء شده است. </p> <p>و معنایش این می‌شود که: ایشان در تمامی زمانهای پی در پی آینده در آتش خالدند مگر آن قسمت از زمان را که خدا بخواهد. </p> <p>ممکن هم هست استثناء مزبور از ضمیر جمعی باشد که در کلمه <em>خالدین</em> مستتر است و معنایش چنین باشد: همه ایشان در جهنم خالدند مگر کسانی که خدا بخواهد از آن بیرون شوند، و داخل بهشت بگردند. و در نتیجه برگشت استثناء مذکور به تصدیق همان معنایی است که در اخبار هم آمده که گنهکاران و نافرمانان از مؤمنین برای همیشه در آتش نمی‌مانند، بلکه سرانجام به وسیله شفاعت از آتش بیرون آمده داخل بهشت می‌شوند، و همین بیرون شدن یک عده، کافی است در اینکه استثناء بجا و صحیح باشد. </p> <p>باقی می‌ماند سؤال از اینکه اگر کلمه <em>ما</em> موصوله و به معنای <em>کسانی که</em> باشد<code class="page" rel="11,37"/> چرا <em>من</em> نفرمود، با اینکه <em>ما</em> در حیوانات و سایر موجودات خالی از عقل بکار می‌رود، و  <em>من</em> در انسان که دارای عقل است؟ و جواب آن این است که هر چند استعمال <em>ما</em>  (در صاحب عقل) استعمال شایعی نیست و لیکن همین که می‌بینیم قرآن استعمال کرده و مثلا در جای دیگر فرموده: <span class="aya" rel="4_3" data-words="8-13">فانکحوا ما طاب لکم من النساء</span><span class="footnote" rel="1" title="به نکاح خود درآورید از زنان آن کسی را که پاکیزه است سوره نساء، آیه ۳">*</span> می‌فهمیم که این استعمال صحیح است. </p> <p>و اما بحث در تفسیر آیه بعدی که فرموده: <span class="aya" rel="11_108" data-words="1-4">و أما الذین سعدوا...</span> عینا نظیر همان بحثی است که در این آیه به میان آوردیم، زیرا سیاق هر دو یکی است، با این تفاوت که در دومی جمله‌ <span class="aya" rel="11_108" data-words="18-20">عطاء غیر مجذوذ</span> اضافه شده است، و در همین جمله اضافی سؤالی است، و آن اینکه اگر نعمت بهشت عطائی است غیر مقطوع، پس معنای استثناء چه می‌شود؟ جواب این است که استثناء مذکور نمی‌خواهد بگوید عده‌ای از بهشت خارج می‌شوند، بلکه می‌خواهد بفرماید ممکن است خارج شوند، و لیکن از آنجایی که نعمت بهشت عطایی است دائمی، از این نظر هیچ بهشتی‌ای از بهشت خارج نمی‌شود، و خلاصه می‌خواهد بفرماید مگر آنهایی که خدا بخواهد خارجشان کند، و لیکن خدا هیچ وقت چنین چیزی را نمی‌خواهد. </p> <p>پس این استثناء مسوق است برای اثبات قدرت مطلق خداوند، و با اینکه حکم کرده بهشتیان دائما در بهشت بمانند، مع ذلک باز هم قدرتش مطلق است، و چنین نیست که دیگر سلطنتی بر پیشینیان نداشته باشد، و خط بطلان بر ملک و سلطنت خود کشیده باشد، بلکه عینا مانند قبل از حکم باز زمام امر و قدرت و احاطه بر آن را در دست دارد، و باز هم می‌تواند از بهشت بیرونشان کند، هر چند وعده داده که بیرون نکند، لیکن بیرونشان نمی‌کند تا خلف وعده نکرده باشد. </p> <p>بحثی که در جمله استثنائیه آیه قبلی گذشت در این آیه نیز می‌آید، چون گفتیم که سیاق هر دو آیه یکی است، هر چند آیه اولی با جمله‌ <span class="aya" rel="11_107" data-words="12-16">إن ربک فعال لما یرید</span> -که اشاره داشتنش بر تحقق بر کسی پوشیده نیست-ختم شده باشد. </p> <p>بنا بر این، خالدین در آتش مانند اهل خلود در بهشت تا ابد از آن بیرون نمی‌شوند، مگر آنکه خدای سبحان بخواهد، زیرا او بر هر چیز قدرت دارد و هیچ کاری از کارهایش چه اعطاء و چه منع، قدرت او را بر انجام مخالف آن فعل سلب نمی‌کند، و اختیار را از کف او بیرون نمی‌کند، زیرا قدرت او مطلق است، و مقید به فرض و تقدیر معینی نیست هم چنان که فرموده:   <code class="page" rel="11,38"/> <span class="aya" rel="14_27" data-words="18-21">یفعل الله ما یشاء</span><span class="footnote" rel="1" title="خدا هر چه بخواهد می‌کند سوره ابراهیم، آیه ۲۷">*</span> و نیز فرموده: <span class="aya" rel="13_39" data-words="1-6">یمحوا الله ما یشاء و یثبت</span><span class="footnote" rel="2" title="مجمع البیان، ج ۵، ص ۱۹۶">*</span> و همچنین آیاتی دیگر. </p> <h3> <span class="title" rel="11_108 11_106 11_107 11_105 11_100 11_101 11_102 11_103 11_104">وجوه مختلف دیگر در مورد مراد از استثناء فوق الذکر</span> </h3> <p> پر واضح است که میان این وجه و آن اخباری که دلالت دارد بر اینکه پاره‌ای از مجرمین به مشیت خدا از آتش نجات پیدا می‌کنند منافاتی وجود ندارد. </p> <p>البته این یکی از وجوهی است که در معنای استثنای مذکور ذکر کرده‌اند و وجوه دیگری نیز هست که صاحب مجمع البیان<span class="footnote" rel="3" title="صحیح بخاری، ط مصر، ج ۸، ص ۱۵۴">*</span> آن را تا ده وجه شمرده است، و اینک ما نیز آنها را نقل نموده اگر اشکالی دارد بیان می‌کنیم. وجه اول همان وجهی است که ما ذکر کردیم. </p> <p>2-اینکه استثناء مزبور مربوط به زیادی عذاب اهل آتش و زیادی نعمت بهشتیان است، و معنایش این است که: مگر آنکه خداوند بخواهد عذاب دوزخیان را از این بیشتر و نعمت بهشتیان را از این زیادتر کند. و نظیر این تعبیر در میان مردم وجود دارد، مثلا یکی به دیگری می‌گوید من از شما هزار تومان الا آن دو هزار تومانی که فلان روز به تو قرض دادم طلب دارم ، زیرا می‌بینیم با اینکه دو هزار تومان بیشتر از هزار تومان است و نمی‌شود از هزار تومان دو هزار تومان را استثناء کرد مع ذلک در اینگونه تعبیرات استثناء می‌کنند. از اینجا می‌فهمیم که کلمه <em>الا</em> به معنای <em>سوی</em> است، یعنی من از شما هزار تومان سوای آن دو هزار تومان طلب دارم، و در آیه مورد بحث معنای آن این است که این سوای آن چیزیست که خدای تو بخواهد، هم چنان که گفته می‌شود: با ما مردی نبود الا زید یعنی سوای زید. </p> <p>این وجه در صورتی تمام است که آیه شریفه‌ <span class="aya" rel="11_108" data-words="9-13">ما دامت السماوات و الأرض</span> دوام و ابدیت را افاده نکند<span class="footnote" rel="4" title="غرض مؤلف این است که در جایی کلمه &lt;em&gt;الا&lt;/em&gt; را حمل به معنای &lt;em&gt;سوی&lt;/em&gt; می‌کنند که مستثنی از مستثنی منه بزرگتر باشد، مانند مثالهایی که زده شد، و در آیه مورد بحث وقتی چنین عملی صحیح است که آیه دوام و ابدیت را نرساند که در این صورت زمان بعد از انعدام سماوات و ارض بزرگتر از زمان بقای آن دو می‌شود و در نتیجه کلمه &lt;em&gt;الا&lt;/em&gt; به معنای &lt;em&gt;سوی&lt;/em&gt; خواهد بود و لیکن ما خلاف آن را ثابت کردیم مترجم">*</span> و گرنه اگر همانطور که ما گفتیم و خلاف آن را ثابت کردیم بوده باشد وجه مذکور صحیح نخواهد بود. </p> <p>3-اینکه استثناء مربوط است به توقف ایشان در محشر، زیرا در آن حال نه در دوزخند و نه در بهشت، هم چنان که در مدت توقف در برزخ هم که عالمی است میان مرگ و زندگی نه در دوزخ قرار دارند و نه در بهشت، و اگر خداوند این استثناء را نمی‌آورد هر که آیه را می‌شنید         <code class="page" rel="11,39"/> خیال می‌کرد از حین نزول آیه و یا از حین مردن تا ابد در دوزخ و یا بهشت خواهد بود و این استثناء را آورده تا برزخ و محشر را استثناء کرده باشد. </p> <p>حال اگر کسی اشکال کند و بگوید لازمه این حرف این است که خداوند ما قبل از ورود به دوزخ را از ما بعد آن استثناء کرده باشد، جواب گوییم: در صورتی که این استثناء و اخبار به آن قبل از دخول در آتش باشد-هم چنان که هست-هیچ مانعی ندارد. </p> <p>اشکال این وجه این است که در الفاظ آیه شریفه دلیلی بر آن نیست، علاوه بر اینکه بر حسب ظاهر مبنی بر این است که منظور از سعادت و شقاوت در جمله‌ <span class="aya" rel="11_105" data-words="8-11">فمنهم شقی و سعید</span> سعادت و شقاوت جبری باشد نه کسبی و اختیاری، و ما قبلا گفتیم که چنین معنایی را افاده نمی‌کند. </p> <p>4-اینکه استثناء اولی از آنجایی که متصل است به جمله‌ <span class="aya" rel="11_106" data-words="6-10">لهم فیها زفیر و شهیق</span> تقدیرش چنین می‌شود: مگر آنچه که خدا بخواهد از انواع عذابهایی که از این دو نوع بیرونند  و هیچ ارتباطی به خلود در آتش ندارد، و استثناء دومی که مربوط به اهل بهشت است متصل است به جمله‌ای که در تقدیر است و جمله‌ <span class="aya" rel="11_108" data-words="18-20">عطاء غیر مجذوذ</span> بر آن دلالت دارد و کانه گفته: بهشتیان را در بهشت نعمتها است، به غیر آن نعمت‌های دیگری که اگر خدا بخواهد ارزانی می‌دارد. </p> <p>این وجه نیز مخدوش است، زیرا بدون هیچ دلیلی وحدت و سیاق را بر هم می‌زند علاوه بر اینکه مستلزم آن است که کلمه <em>الا</em> در آیه اول به معنای <em>سوای</em> گرفته شود، و در آیه دوم به معنای <em>استثناء</em> ، از اینهم که بگذریم قرینه‌ای در کلام وجود ندارد که دلالت کند بر اینکه  <em>الا</em> ی اولی متعلق است به جمله: <span class="aya" rel="11_106" data-words="6-10">لهم فیها زفیر و شهیق</span> و اینکه مراد از جمله: <span class="aya" rel="11_108" data-words="18-20">عطاء غیر مجذوذ</span> آن معنایی است که گفته شد، بلکه این جمله دلالت دارد بر دوام عطاء، نه بر تمامی عطاها و یا بعضی از آن. </p> <p>تازه از این هم که بگذریم استثناء بعضی از انواع نعیم و اظهار این معنا برای شنونده چه فایده‌ای دارد، با اینکه مقام، مقام تطمیع و بشارت و دعوت و ترغیب است و به همین جهت باید گفت این وجه سخیف‌ترین وجوه است. </p> <p>5-اینکه کلمه <em>الا</em> به معنای <em>واو</em> است، زیرا اگر به این معنا نباشد کلام متناقض می‌شود، و معنای جمله چنین است: ایشان در بهشت بسر می‌برند تا مدتی که آسمانها و زمین دوام دارند و تا مدت بیشتری که خدا بخواهد . </p> <p>اشکال این وجه این است که به معنای <em>واو</em> بودن کلمه <em>الا</em> ثابت نشده و اگر از<code class="page" rel="11,40"/> میان علمای نحو فراء چنین حرفی را زده دیگران همه گفتار او را تضعیف کرده‌اند. علاوه بر اینکه تمامیت این وجه مبنی بر این است که تحدید و تقدیر قبل از استثناء دوام را نرساند و حال آنکه می‌رساند، همانطور که از نظر خواننده گذشت.6-اینکه منظور از <span class="aya" rel="11_106" data-words="2-3">الذین شقوا</span> هر دوزخیی است که اهل توحید باشد، یعنی کسانی که به ایمان و طاعتشان معاصی را ضمیمه کردند که باعث دخول آنها در آتش می‌شود. </p> <p>خدای سبحان در این آیه خبر می‌دهد که چنین کسانی معاقب در آتشند مگر آنکه خدا بخواهد از آتش بیرونشان نموده و آنها را به بهشت ببرد، و ثواب ایمان و اطاعتشان را بدهد. </p> <p>و اما استثناء در آیه دومی، آن نیز استثناء از خلود ایشان است، زیرا وقتی بنا شد که چنین افرادی از آتش نجات یافته و به بهشت بروند و در آنجا خالد باشند باید قرآن کریم از این معنا هم خبر دهد. </p> <p>و آن ایامی را که در جهنم معذبند از خلود در بهشت استثناء می‌کند. پس، گویا در آیه دومی فرموده: ایشان در بهشت جاودانند مگر آن مدتی را که خدا بخواهد در جهنم معذب باشند. </p> <p>صاحبان این وجه اضافه کرده‌اند که: بنا بر این وجه، مقصود از <span class="aya" rel="11_106" data-words="2-3">الذین شقوا</span> عینا همان‌ <span class="aya" rel="11_108" data-words="3-4">الذین سعدوا</span> هستند، و اگر یک طایفه را هم به وصف شقاوت توصیف فرموده و هم به وصف سعادت، درست بوده، زیرا همین یک طایفه وقتی داخل دوزخ می‌شوند و عذاب می‌بینند در آن حال اهل شقاوتند، و چون داخل بهشت شوند و در آن جایگزین گردند اهل سعادتند، آن گاه این گفتار را به ابن عباس و جابر بن عبد اللَّه و ابی سعید خدری که همه از صحابه‌اند و نیز به جمعی از تابعین نسبت داده‌اند. </p> <p>اشکال این وجه این است که با سیاق آیه سازگار نیست، زیرا خدای تعالی بعد از آنکه در باره صفت روز قیامت فرمود روزی است که همه مردم یک جا جمع می‌شوند اهل جمع را به دو قسمت تقسیم کرد، یکی شقی و یکی سعید، و بسیار روشن است که‌جمله‌ <span class="aya" rel="11_106" data-words="1-3">فأما الذین شقوا...</span> و جمله‌ <span class="aya" rel="11_108" data-words="1-4">و أما الذین سعدوا</span> که هر دو به کلمه <em>اما</em> ی تفصیلی ابتداء شده‌اند، می‌خواهند همان اعمال شقی و سعید را تفصیل دهند و لازمه این معنا این است که مقصود از <span class="aya" rel="11_106" data-words="2-3">الذین شقوا</span> تمامی اهل آتش باشند، نه یک طایفه مخصوص از ایشان و همچنین مقصود از <span class="aya" rel="11_108" data-words="3-4">الذین سعدوا</span> همگی اهل بهشت باشند نه خصوص آن عده‌ای که از آتش نجات یافته و داخل بهشت شده‌اند. </p> <p>مگر آنکه کسی بگوید منظور از همان اجمال هم که فرموده: <span class="aya" rel="11_105" data-words="8-11">فمنهم شقی و سعید</span> <code class="page" rel="11,41"/> همان طایفه مخصوصی از بهشتیان و دوزخیان است، هم چنان که منظور از تفصیل یعنی <span class="aya" rel="11_106" data-words="2-3">الذین شقوا</span> - <span class="aya" rel="11_108" data-words="3-4">الذین سعدوا</span> طایفه مخصوصی است، و معنایش این است که پاره‌ای از اهل جمع هم شقیند و هم سعید، و ایشان آن کسانی هستند که باید داخل آتش شوند و در آنجا بطور جاودانه بمانند مگر آنکه خدا بخواهد و بیرونشان آورده به بهشت ببرد و بدین وسیله سعادتمند شوند و تا زمین و آسمان پابرجا است جاودانه در بهشت بمانند، مگر همان مدتی که در جهنم جزو اشقیاء بودند و هنوز داخل بهشت نشده بودند. </p> <p>اگر اینطور توجیه کنیم آن اشکال که به جمله‌ <span class="aya" rel="11_106" data-words="1-3">فأما الذین شقوا</span> و <span class="aya" rel="11_108" data-words="2-4">أما الذین سعدوا</span> وارد می‌شد، نسبت به آن بر طرف می‌شود و لیکن متوجه جمله‌ <span class="aya" rel="11_105" data-words="8-11">فمنهم شقی و سعید</span> شده می‌گوییم: این معنایی که برای این جمله کردید، با سیاق آیه سازگار نیست، زیرا ظاهر سیاق حکایت می‌کند که جمله مذکور در وصف تمامی اهل محشر است، نه طایفه مخصوصی از ایشان، زیرا سیاق آیه چنین است که نخست اهل جمع را بطور اجمال به دو قسم سعید و شقی تقسیم نموده به صورت دو موضوع که هر یک موضوع حکمی جداگانه‌اند، درآورده و حکم هر یک را به دوام آسمانها و زمین تحدید نموده و در آخر برای هر یک استثنایی آورده است. </p> <p>و اگر مقصود یک طایفه معینی می‌بود این تقسیم اجمالی و بیان تفصیلی و مخصوصا آن استثناء هیچ فایده‌ای نداشت جز اینکه باعث اشتباه شنونده و سرگیجه او شود و نظم کلام را دچار تعقید و ناهمواری کند. </p> <p>ممکن هم هست همین وجه ششم را طوری بیان کنیم که هم استثناء معنا شود، و هم عمومیت مستفاد از سیاق محفوظ بماند، به اینکه بگوییم مراد از جمله‌ <span class="aya" rel="11_105" data-words="8-11">فمنهم شقی و سعید</span> تقسیم عموم اهل جمع به دو طایفه شقی و سعید است، و منظور از جمله‌ <span class="aya" rel="11_106" data-words="1-3">فأما الذین شقوا</span> عموم اهل آتش و منظور از <span class="aya" rel="11_108" data-words="2-4">أما الذین سعدوا</span> عموم اهل بهشت است، و اما استثناء در هر دوی آنها مخصوص حال گنهکاران اهل توحید است، که خداوند هم در دوزخیان می‌برد و هم بیرون آورده، داخل بهشتشان می‌کند. و بنا بر این توجیه، تمامی اشکالاتی که بر وجه ششم وارد می‌شد برطرف می‌شود. </p> <p>7-اینکه اگر مستثناء را معلق کرد به مشیت خدا، منظور این است که خلود اهل عذاب و اهل بهشت را تاکید کند و بیرون شدن هر طایفه را از آنچه که در آنند بعید جلوه دهد و خلاصه بفهماند که خداوند نمی‌خواهد مگر خلود ایشان را، پس در حقیقت یک امر نشدنی را به یک امر نشدنی دیگر معلق کرده است. </p> <p>این وجه با وجه اول در این ادعا که استثناء در هر دو آیه مربوطبه نقض خلود نیست<code class="page" rel="11,42"/> شرکت دارد، با این تفاوت که وجه اول تنها ادعا می‌کرد که منظور از استثناء بیان اطلاق قدرت الهی است، ولی این وجه اختصاص دارد به بیان این ادعا که استثناء برای این است که خلود به هیچ سببی از اسباب نقض نمی‌شود، مگر اینکه خدا بخواهد، و خدا هرگز چنین چیزی نمی‌خواهد. و همین معنا دلیل ضعف این وجه است، زیرا هیچ دلیلی بر این دعوی نیست و به فرضی هم که در آیه دومی جمله‌ <span class="aya" rel="11_108" data-words="18-20">عطاء غیر مجذوذ</span> چنین دلالتی داشته باشد در آیه اولی جمله‌ <span class="aya" rel="11_107" data-words="12-16">إن ربک فعال لما یرید</span> هیچگونه دلالت و بلکه اشعاری بر این معنا ندارد، هم چنان که از ظاهرش برمی‌آید. </p> <p>8-اینکه مقصود از این استثناء آن قطعه زمانی است که بعضی از این دو طایفه (اهل دوزخ و بهشت) زودتر از بعضی دیگر داخل شده‌اند، چون قرآن کریم در باره این دو طایفه فرموده بود دسته دسته وارد می‌شوند: در باره اهل جهنم فرموده است: <span class="aya" rel="39_71" data-words="1-7">و سیق الذین کفروا إلی جهنم زمرا</span> و در باره اهل بهشت فرموده است: <span class="aya" rel="39_73" data-words="1-8">و سیق الذین اتقوا ربهم إلی الجنة زمرا</span>. </p> <p>و معلوم است که وقتی یک گروه زودتر از گروه دیگر وارد شوند زمان اقامت گروه‌ها متفاوت خواهد شد و همین تفاوت زمانی است که خداوند با استثناء <span class="aya" rel="11_107" data-words="8-11">إلا ما شاء ربک</span> بدان اشاره نموده است-این وجه را از سلام بن مستنیر بصری نقل کرده‌اند. </p> <p>و اما اشکال این قول: ظاهر جمله ففی النار خالدین فیها ما دامت السماوات و الارض و همچنین ظاهر جمله‌ <span class="aya" rel="11_108" data-words="5-7">ففی الجنة خالدین</span> این است که وصف مذکور ناظر است به انتهای مدت اقامت در بهشت و دوزخ نه به ابتدای آن. </p> <p>علاوه بر اینکه، مبدأ استقرار در آتش و یا بهشت به هر حال روز قیامت است، و صرف اینکه در آن روز عده‌ای بعد از عده‌ای دیگر وارد می‌شوند، و در نتیجه تفاوت زمانی پیدا می‌شود مضر به این جهت نیست. </p> <p>9-اینکه معنای خلود در آتش این است که کفار تا مدتی که در قبور هستند معذبند، یعنی تا زمانی که آسمانها و زمین به حال خود و بر جای خود برقرار باشند و اما در روز قیامت که آسمانها و زمین از بین می‌روند عذاب ایشان هم تمام می‌شود، چون دیگر قبری در کار نیست و همه برای حساب محشور می‌شوند، و اینکه فرموده: <span class="aya" rel="11_107" data-words="8-11">إلا ما شاء ربک</span> به منظور همین است که وضع قیامت را استثناء کند. صاحب مجمع البیان این وجه را از تفسیر شیخ ابی جعفر طوسی و او از تفاسیر جمعی از علمای امامیه نقل کرده است. </p> <p>و این وجه هر چند با وجه دوم از نظر بیان مختلف است و لیکن از این جهت که کلمه  <em>الا</em> را به معنای <em>سوی</em> گرفته، با وجه دوم شرکت داشته‌و همان اشکال که در وجه دوم ایراد<code class="page" rel="11,43"/> شده است بر این نیز وارد است. </p> <p>10-اینکه منظور از جمله‌ <span class="aya" rel="11_107" data-words="8-11">إلا ما شاء ربک</span> این است که خداوند از ایشان درگذرد و داخل آتششان نکند. پس استثناء مربوط به ضمیری است که به جمله‌ <span class="aya" rel="11_106" data-words="2-3">الذین شقوا</span> بر می‌گردد، و تقدیرش این است: کسانی که شقاوتمند شدند در آتش خواهند بود مگر آن کس که خدایت بخواهد. و ظاهرا قائل به این وجه همین حرف را در ناحیه استثنای بعدی مربوط به اهل بهشت می‌زند و می‌گوید معنای‌ <span class="aya" rel="11_108" data-words="1-4">و أما الذین سعدوا</span> -تا جمله- <span class="aya" rel="11_108" data-words="14-17">إلا ما شاء ربک</span> این است که سعداء در بهشت جاویدانند، مگر آن عده از اهل توحید که مرتکب فسق شده‌اند که مدتی در آتش معذب شده سپس بیرون آمده داخل بهشت می‌شوند. این وجه را به أبی مجلز نسبت داده‌اند. </p> <p>اشکال این وجه اینست که این وجه در استثناء اولی جریان دارد و اما استثنای دومی لا بد باید به وجه دیگری توجیه شود و آن وجه دیگر هر چه باشد به خاطر اینکه غیر از وجه اولی است باعث می‌شود وحدت سیاق از بین برود. </p> <p>علاوه بر اینکه خداوند از گنهکاران مؤمنین درمی‌گذرد و در نتیجه اصلا داخل آتش نمی‌شوند و این عفو خداوند گزاف نیست، بلکه بخاطر اعمال صالحی است که انجام داده‌اند و یا به خاطر شفاعت است که در زمره سعادتمندان درآمده‌اند. پس این دسته مشمول آیه دومند که می‌فرماید: <span class="aya" rel="11_108" data-words="1-6">و أما الذین سعدوا ففی الجنة...</span> نه اینکه نخست در زمره اشقیاء باشند، یعنی مشمول جمله مستثنا منه باشند و بعد به خاطر اینکه در آتش درنمی‌آیند استثناء شده باشند. </p> <p>و کوتاه سخن، این دسته اصلا جزء اشقیاء نیستند تا با استثناء اخراج شوند بلکه از سعداء هستند و از ابتدا داخل بهشت می‌شوند. </p> <p>و اینکه فرمود: <span class="aya" rel="11_107" data-words="12-16">إن ربک فعال لما یرید</span> تعلیل استثناء و هم تاکید ثبوت قدرت علی الاطلاق است و خلاصه می‌فهماند که خدای تعالی در عین اینکه عملی را انجام می‌دهد قدرت بر خلاف آن را نیز دارد چنانچه تفصیلش گذشت. </p> <h3> <span class="title" rel="11_108">اشاره به نکته لطیفی که از آیه: <span class="aya" rel="11_108" data-words="1-4">و أما الذین سعدوا...</span> استفاده می‌شود</span> </h3> <p> <code class="aya" rel="11_108"/> <span class="aya" rel="11_108" data-words="1-20">و أما الذین سعدوا ففی الجنة خالدین فیها ما دامت السماوات و الأرض إلا ما شاء ربک عطاء غیر مجذوذ</span> کلمه <em>سعدوا</em> هم به صیغه مجهول قرائت شده و هم به صیغه معلوم، و قرائت دومی با لغت سازگارتر است، زیرا ماده <em>سعد</em> در استعمالات معروف، لازم استعمال شده، و واضح است که از فعل لازم صیغه مجهول ساخته نمی‌شود، و لیکن اگر کلمه مذکور را به قرائت اولی مجهول بخوانیم، آن گاه با در نظر داشتن اینکه در آیه قبلی قرینه‌اش یعنی کلمه <em>شقوا</em> به صیغه معلوم قرائت شده نکته لطیفی را افاده خواهد کرد، زیرا کلمه <em>شقوا</em> معنایش به سوی شقاوت<code class="page" rel="11,44"/> گرائیدند <em>و معنای: </em> سعدوا <em>به صیغه مجهول</em> توفیق سعادت یافتند است و این دو نحو تعبیر، این معنا را می‌رساند که سعادت و خیر از ناحیه خداست ولی شر و شقاوتی که گریبانگیر بشر می‌شود بدست خود اوست. </p> <p>هم چنان که در آن آیه فرمود: <span class="aya" rel="24_21" data-words="19-32">و لو لا فضل الله علیکم و رحمته ما زکی منکم من أحد أبدا</span><span class="footnote" rel="1" title="اگر فضل و رحمت خدا بر شما نباشد احدی از شما ابدا پاک نمی‌شود سوره نور، آیه ۲۱">*</span>. </p> <h3> <span class="title" rel="11_108 11_107">وجه جمع بین جمله: <span class="aya" rel="11_107" data-words="8-11">إلا ما شاء ربک</span> و <span class="aya" rel="11_108" data-words="18-20">عطاء غیر مجذوذ</span> در آیه شریفه و اشاره به لزوم خلود بهشتیان در بهشت و عدم لزوم خلود دوزخیان در دوزخ</span> </h3> <p> <span class="phrase">ماده <em rel="fa_11_108_20-20" data-sentence="5:120">جذذ</em> به معنای قطع است و <span class="aya" rel="11_108" data-words="18-20">عطاء غیر مجذوذ</span> به معنای عطای قطع نشدنی است.</span> و اینکه خداوند بهشت را عطایی قطع نشدنی شمرده با اینکه قبلا در باره خلود استثنایی زده بود خود بهترین شاهد است‌بر اینکه مقصود از استثناء مشیت اثبات بقاء اطلاق قدرت اوست، و می‌خواهد بفهماند که با اینکه بهشت عطایی قطع نشدنی و نعمتی خالد است مع ذلک چنین نیست که اگر کسی داخل آن شود دیگر از خدا سلب قدرت شده و نتواند او را بیرون کند. </p> <p>در این آیه نیز همه آن ابحاثی که در آیه قبلی بود جریان دارد، تنها آن وجوهی که در توجیه استثناء <span class="aya" rel="11_107" data-words="8-11">إلا ما شاء ربک</span> می‌گفت: مستثنای این استثناء عبارت است از آن کسانی که اول داخل جهنم می‌شوند و بعد خارج شده به بهشت می‌روند در اینجا جریان ندارد، زیرا این فرض در باره دوزخیان جایز و ممکن است، ولی نسبت به بهشتیان چنین فرضی ممکن نیست، چون کسی نیست که در آخرت اول داخل بهشت بشود بعدا از آنجا بیرون شده داخل جهنم گردد. </p> <p>آری، این معنا ضروری کتاب و سنت است که بهشت آخرت بهشت خلد است و کسی که جزایش بهشت باشد دیگر الی الأبد از آن بیرون نمی‌شود. </p> <p>آیات و روایات هم در این معنا آن قدر زیاد است که دیگر برای هیچ خردمندی جای تردیدی در دلالتش بر این معنا نمی‌گذارد، هر چند دلالت کتاب بر اینکه پاره‌ای از کسانی که داخل جهنم می‌شوند بیرون می‌آیند به این پایه از ضرورت و وضوح نیست. </p> <p>در مجمع البیان در این مقام که دخول اهل طاعت در بهشت حتمی است و پس از دخول دیگر بیرون نمی‌شوند گفته است: چون امت اجماع دارد بر اینکه کسی که استحقاق ثواب داشته باشد باید به بهشت برود و کسی که داخل آن شد دیگر بیرون نمی‌شود.<span class="footnote" rel="2" title="صحیح بخاری، ج ۸، ص ۱۵۳">*</span>     <code class="page" rel="11,45"/> و این مساله، یعنی وجوب داخل شدن اهل ثواب به بهشت مبنی است بر یک قاعده عقلی مسلم، و آن این است که وفای به عهد واجب است، ولی وفای به وعید و تهدید واجب نیست، چون وعده، حقی را برای موعود له نسبت به آنچه که وعده بدان تعلق گرفته اثبات می‌کند، و وفا نکردن به آن در حقیقت تضییع حق غیر و از مصادیق ظلم است، به خلاف وعید که حقی را جهت وعید کننده جعل می‌کند، و صاحب حق واجب نیست که حق خود را استیفاء کند، بلکه برای او جایز است که از حق خود صرفنظر نموده و از آن عقوبت چشم بپوشد، هم چنان که می‌تواند استیفاء کند. خدای سبحان هم که به بندگان مطیع خود وعده بهشت داده باید ایشان را به بهشت ببرد تا حقی را که خودش برای آنان جعل کرده ایفاء کرده باشد، و اما وعیدی که به گنهکاران داده واجب نیست حتما عملی کند، چون حقی بود که برای خودش جعل کرده، هم چنان که می‌تواند حق خود را استیفاء نماید همچنین می‌تواند از آن صرفنظر کند. </p> <p>و اما مساله بیرون نشدن از بهشت بعد از دخول در آن، از مسائلی است که آیات و روایات بی‌شمار بر آن دلالت دارد. و اجماعی که صاحب مجمع البیان نقل کرده نیز برگشتش به همین آیات و روایات است، و دلیل جداگانه‌ای نیست، زیرا معنایش این است که اجماع کنندگان، از آیات و یا روایات و یا از عقل همه همین معنا را فهمیده‌اند، پس دلیل مساله کتاب و سنت و عقل است. </p> <h3>بحث روایتی</h3> <p> در الدر المنثور است که بخاری و مسلم و ترمذی و نسایی و ابن ماجه و ابن جریر و ابن منذر و ابن ابی حاتم و ابو الشیخ و ابن مردویه و بیهقی-در کتاب الاسماء و الصفات - همگی از ابو موسی اشعری روایت کرده‌اند که گفت: رسول خدا (ص) فرمود: خداوند سبحان ظالم را آن قدر مهلت می‌دهد که وقتی گرفتش، دیگر رهایی نداشته باشد، آن گاه این آیه را قرائت کرد: <span class="aya" rel="11_102" data-words="1-14">و کذلک أخذ ربک إذا أخذ القری و هی ظالمة إن أخذه ألیم شدید</span><span class="footnote" rel="1" title="الدر المنثور، ج ۳، ص ۳۴۹">*</span>. </p> <p>و در همان کتاب آمده که ترمذی-وی این حدیث را حسن شمرده-و ابو یعلی و ابن جریر و ابن منذر و ابن ابی حاتم و ابو الشیخ و ابن مردویه از عمر بن خطاب نقل کرده‌اند که   <code class="page" rel="11,46"/> گفت: وقتی آیه شریفه‌ <span class="aya" rel="11_105" data-words="8-11">فمنهم شقی و سعید</span> نازل شد من از رسول خدا (ص) پرسیدم: پس دیگر به چه امید عمل نیک انجام دهیم؟ به امید سرنوشتی که خدا از تقدیر آن فارغ شده؟ یا به امید چیزی که هنوز خداوند از آن فارغ نگشته؟ فرمود: بلکه بر اساس سرنوشتی که خدا از آن فارغ شده، و قلمهای تقدیر بر آن جاری گشته. ای عمر!و لیکن هر کسی برای چیزی که خلق شده، عمل کردن به منظور رسیدن به آن برایش میسور است.<span class="footnote" rel="1" title="الدر المنثور، ج ۳، ص ۳۴۹">*</span> </p><h3> <span class="title" rel="11_100 11_101 11_102 11_103 11_104 11_105 11_106 11_107 11_108">شرحی در مورد اختیاری بودن سعادت و شقاوت و نقش ایمان و عمل در تحصیل هر یک و بیان مراد روایاتی که در مورد مقدر و مقضی بودن سعادت و شقاوت نقل شده است</span> </h3> <p> مؤلف: این جمله آخری به طرق متعددی از طرق اهل سنت از عمر روایت شده و هم چنان که در صحیح بخاری از عمران بن حصین روایت آورده که گفت: به رسول خدا  (ص) عرض کردم: اهل عمل در (انتظار رسیدن به) چه چیز عمل می‌کنند؟ فرمود: هر کس برای رسیدن به آنچه که تقدیرش برایش نوشته راه آسانی دارد.<span class="footnote" rel="2" title="بسیاری از جن و انس را برای جهنم واگذاردیم سوره اعراف، آیه ۱۷۹">*</span> و نیز در همان کتاب از علی (کرم اللَّه وجهه) از رسول خدا (ص) روایت شده که وقتی در تشییع جنازه‌ای بود، چوبی برداشت و با نوک آن زمین را می‌خراشید در همین حال فرمود: هیچ یک از شما نیست مگر آنکه منزلش را معلوم کرده‌اند که در بهشت است یا در دوزخ. پرسیدند بنا بر این آیا بر (اعمال خود) تکیه و اتکا نکنیم؟ فرمود: عمل بکنید، زیرا هر کس برای رسیدن به آنچه که تقدیر برایش نوشته راه آسانی دارد و سپس این آیه را تلاوت فرمودند: <span class="aya" rel="92_5" data-words="1-5">فأما من أعطی و اتقی...</span>.<span class="footnote" rel="3" title="اما آنکه بخشش کرد و پرهیزکار بود و (کلمه) نیکو را تصدیق کرد پس به زودی طریقه آسانی برای وی میسر کنیم و اما آنکه بخل ورزید و بی‌نیازی جست و (کلمه) نیکو را تکذیب کرد زود باشد که طریقه سختی پیش وی آریم سوره لیل، آیه ۵-۱۰">*</span> مؤلف: برای اینکه این مطلب روشن شود لازم است بگوییم هیچ خردمند و صاحب فکری شک ندارد در اینکه تمامی حوادثی که در این عالم جریان می‌یابد، چه آن حادثه‌هایی که از مقوله اعیانند (از قبیل پدید آمدن عسل) و یا آن حادثه‌هایی که از مقوله اثر اعیان باشد  (مانند خواص عسل) و خلاصه هر چه باشد ما دام که حادث نشده، در حد امکان قرار دارد یعنی ممکن است حادث بشود و ممکن است نشود، و به همین جهت، امکان هم یک نسبت به وجود آن دارد و هم نسبتی به عدم آن، مثلا یک چوب را فرض می‌کنیم که هنوز در اثر احتراق به صورت خاکستر درنیامده، این چوب امکان دارد خاکستر شود، و عینا امکان هم دارد که خاکستر نشود. و همچنین یک قطره منی که مبدأ پیدایش آدمی است ما دام که به صورت یک انسان درنیامده ممکن است ما بقی اجزای علت انسان شدنش نیز جمع بشوند و در نتیجه این       <code class="page" rel="11,47"/> قطره، انسانی بشود، و ممکن هم هست آن اجزا و شرایط مساعدت نکنند، و در نتیجه به صورت چیز دیگری غیر از انسان درآید. این امکان تا موقعی است که تکلیفش یکسره نشده باشد، و اما اگر یکسره شد و مثلا خاکستر بالفعل و یا انسان بالفعل گردیدامکان خاکستر شدن و انسان شدن باطل می‌شود، زیرا دیگر نسبتی با عدم خاکستر شدن و عدم انسان شدن ندارد، بلکه تنها انسان است و خاکستر و چیز دیگری نیست و در عین اینکه خاکستر و انسان است محال است چیز دیگری باشد. </p> <p>با این بیان بخوبی روشن می‌شود که اگر ما فعلیات را گرفته و آنها را به علت‌های تامه‌شان نسبت دهیم و علت‌ها را هم باز به علت‌های قبلیش و همچنین تمامی سلسله معلولها و سلسله علت‌ها را یک جا در نظر بگیریم، عالم عبارت می‌شود از مشتی فعلیات که نه امکان در آنها راه دارد و نه استعداد و اختیار، و اگر همین موجودات را از این جهت که دارای امکان و استعداد هستند در نظر بگیریم نسبت به غایت‌هایی که به سوی آن در حرکتند قهرا نسبت آنها به آن غایتها نسبت امکان و استعداد خواهد بود و معلوم است که هیچ موجودی از موجودات مادی در رسیدن و نرسیدن به آن غایات از حیز امکان و اختیار بیرون نرفته است. </p> <h3> <span class="title" rel="11_106 11_100 11_101 11_102 11_103 11_104 11_105 11_107 11_108">عالم هستی دارای دو وجه است: وجه ضرورت و تقدیر و وجه امکان و اختیار</span> </h3> <p> پس برای عالم کون دو وجه است: یک وجه، وجه ضرورت و فعلیت است که در این وجه هر جزئی از اجزای عالم چه اعیان و چه آثار و خواص اعیان دارای تعین است و هیچگونه ابهام و تردیدی در آن نیست و هیچ تغییر و تبدیلی در آن راه ندارد و این همان وجهی است که مسببات به وسیله اسباب و علل تامه خود (یعنی آن عللی که از مقتضای خود هرگز انفکاک ندارد و معلولها از آن علت‌ها تخلف نمی‌پذیرند و به هیچ حیله‌ای نمی‌توان این دو را از هم جدا نمود) تحقق می‌پذیرند. </p> <p>وجه دیگر، وجه امکان و وجه استعداد و قابلیت است که هیچ چیزی از این وجه تعین به خود نمی‌گیرد و تا واقع نشود و از امکان در نیاید محدود و متشخص نگشته، و تا تحقق نیابد از ابهام و اجمال درنمی‌آید، و چون چنین است (و در تمامی موجودات این دو وجه هست و در خصوص آدمیان) پای اختیار به میان می‌آید، و به خاطر همین وجه دوم است که قانون اختیار واقعیتی می‌شود و در دنبال آن، مساله سعی و کوشش و حرکت و عمل و اکتساب سر درآورده تعلیم و تربیت و خوف و رجاء و آرزوها و خواهش‌ها مصحح یافته و پاسخ این سؤال: با اینکه قلم تقدیر سرنوشت‌ها را معلوم کرده دیگر چه فایده و اثری در سعی و عمل تصور می‌شود و دعوت انبیاء و امر و نهیشان و ثواب و عقابی که وعده داده‌اند چه معنایی دارد روشن می‌گردد. </p> <p>و پر واضح است که هیچ یک از این دو وجه، دیگری را باطل نمی‌کند، و در عالم<code class="page" rel="11,48"/> وجود با هم تدافع ندارند، بلکه فعلیت در ظرف خود فعلیت است، و امکان و استعداد در ظرف خود امکان و استعداد است، عینا مانند ابهام یک حادثه است قبل از واقع شدنش و تعین آن بعد از تحققش که ما می‌بینیم نه آن ابهام در آن ظرف، تعین در این ظرف را از بین می‌برد، و نه تعین در این ظرف با ابهام در آن ظرف منافات دارد. </p> <p>آری، وجه اول که همان وجه قضا و قدر الهی است و حوادث در آن ظرف متعین است تعین حوادث در این ظرف، عدم تعین در ظرف دعوت انبیاء و عمل و اکتساب را باطل نمی‌کند. </p> <p>و ما ان شاء اللَّه به زودی این مساله را در بحث قضا و قدر هر جا که مناسب باشد مورد بحث قرار می‌دهیم، و فعلا خواننده محترم را به انتظار رسیدن چنین موردی می‌گذاریم و به سراغ احادیث فوق می‌رویم: اگر در سیاق این احادیث دقت کنیم این معنا به خوبی برای ما روشن می‌شود که پرسش کنندگان از مساله نوشته شدن سعادت و شقاوت و بهشت و دوزخ و جریان یافتن قلم بر این معانی چنین فهمیده‌اند که اولا آنان که قلم برایشان بهشت و سعادت نوشته، بطور حتم و وجوب بهشتی هستند و دیگران بطور مسلم دوزخی‌اند، و از این درک خود چنین نتیجه گرفته‌اند که دیگر سعی و عمل بیهوده است. و خلاصه هر چه باید بشود می‌شود، چه ما عمل نیک انجام دهیم و چه مرتکب گناه شویم. و بلکه خواسته‌اند نتیجه بگیرند که بطور کلی باید رابطه میان هر مقدمه‌و هدف را انکار کنیم، هر چند آن مقدمه به نظر ما موصله باشد، و همچنین رابطه میان اسباب و مسببات را. </p> <p>و ثانیا توهم کرده‌اند که اسباب و مقدماتی که به نظر ما رساننده به غایاتند، عینا مانند خود غایات و مسببات از اختیار ما بیرون هستند، و واقع در تحت قضای حتمی می‌باشند، و با چنین وضعی دیگر اختیار و تلاش و اکتساب، معنایی ندارد (چه ما سعی بکنیم و چه نکنیم قضاء و قدر اگر گذشته باشد، هم مقدمات و اسباب فراهم می‌شود و هم به دنبالش نتایج و مسببات موجود می‌شوند). </p> <p>آری، سؤالات ایشان که مثلا پرسیده‌اند: یا رسول اللَّه بنا بر این بر سر چه نتیجه‌ای عمل کنیم، بر چیزی که خدا از مقدر کردنش فارغ شده؟ و یا چیزی که هنوز مقدر نکرده و یا پرسیده‌اند: یا رسول اللَّه!به چه امیدی عاملین عمل کنند؟ و نیز پرسیده‌اند: حال که چنین است آیا جا دارد که ما به خدا و آنچه که قضای حتمیش نوشته و دیگر تغییر نمی‌پذیرد، تکیه نموده از سعی و عمل دست بکشیم؟ همه اینها دلالت دارد بر توهم اول آنان، و اگر در پرسشهایشان چیزی دیده نمی‌شود که دلالت کند بر توهم دوم آنان، خیال می‌کنم برای این بوده<code class="page" rel="11,49"/> که مساله اختیار و استطاعت را بالوجدان در خود می‌دیدند، و همین وجدانی بودن، ایشان را باز داشته از اینکه در این باره چیزی بگویند، چون گو اینکه توهم به دلهایشان چنگ زده و لیکن میان توهم و پرسش ملازمه هست که قطعا اگر آن و جدان مانع نمی‌شد، می‌پرسیدند. </p> <p>رسول خدا (ص) هم در پاسخ سؤالشان فرمود: کل میسر لما خلق له -هر کس برای رسیدن به آنچه که تقدیر برایش نوشته، راه آسان دارد و این کلام از آیه شریفه <span class="aya" rel="80_20" data-words="1-3">ثم السبیل یسره</span><span class="footnote" rel="1" title="سپس راه را بر او آسان گردانید سوره عبس، آیه ۲۰">*</span> که راجع به چگونگی خلقت انسانی است اقتباس شده و معنایش این است: هر فردی از اهل بهشت که خدا برای آنجا خلقشان کرده است. و در این باره فرموده <span class="aya" rel="7_179" data-words="1-9">و لقد ذرأنا لجهنم کثیرا من الجن و الإنس</span><span class="footnote" rel="2" title="و گمراه نمی‌کند به آن مگر فاسقان را سوره بقره، آیه ۲۶">*</span>. غایتی در خلقتش منظور شده و خداوند او را برای رسیدن به آن غایت به راه انداخته و اسباب آن را فراهم و سیر و سلوک به سوی آن غایت را برایش آسان ساخته. </p> <p>پس در میان انسانی که برایش بهشت نوشته شده و میان بهشتش راهی است که هیچ چاره‌ای از پیمودنش نیست هم چنان که میان انسانی که برایش جهنم نوشته شده و بین جهنم راهی است که او نیز باید بپیماید. راه بهشت عبارت است از ایمان و تقوا و راه دوزخ عبارت است از شرک و معصیت. انسانی که بهشت برایش نوشته شده، بهشتی برایش نوشته شده که راه آن ایمان و تقوا است، پس او نمی‌تواند فکر کند حال که من اهل بهشتم چرا خود را مقید به ایمان و تقوا سازم و همچنین آن کس که آتش برایش نوشته شده آتشی برایش حتمی شده که راهش شرک و معصیت است نه آتش مطلق که اگر راه شرک و گناه را هم نپیمود باز به آن برسد. </p> <p>به همین جهت رسول خدا (ص) بنا به روایت علی (ع) دنبال جمله کل میسر لما خلق له این آیه را تلاوت کردند: <span class="aya" rel="92_5-10" data-words="1-21">فأما من أعطی و اتقی، و صدق بالحسنی، فسنیسره للیسری، و أما من بخل و استغنی، و کذب بالحسنی، فسنیسره للعسری</span><span class="footnote" rel="3" title="الدر المنثور، ج ۳، ص ۳۵۰">*</span>. </p> <p>بنا بر این، کسی که توقع دارد به یکی از این دو غایت برسد بدون اینکه راه آن غایت را پیموده باشد، عینا مانند کسی خواهد بود که توقع دارد نخورده سیر ونیاشامیده سیراب شود و       <code class="page" rel="11,50"/> بدون کمترین حرکتی از جایی به جای دیگر منتقل گردد، با اینکه خدای تعالی فرموده: <span class="aya" rel="53_39-41" data-words="1-16">و أن لیس للإنسان إلا ما سعی، و أن سعیه سوف یری، ثم یجزاه الجزاء الأوفی</span><span class="footnote" rel="1" title="برای آدمی جز آنچه به سعی خود انجام داده نخواهد بود البته سعی و پاداش عمل خود را خواهد دید سپس در آخرت به پاداش کاملتری خواهد رسید سوره نجم، آیه ۳۹-۴۱">*</span>. </p> <p> (عجب اینجاست که) رسول خدا (ص) جواب از توهم دوم را هم با آنکه در باره آن سؤالی نشده بود مهمل نگذاشت و با آوردن کلمه <em>میسر</em> به آن جواب اشاره فرموده  (چون کلمه مذکور اسم مفعول از باب تفعیل و مشتق از <em>تیسیر</em>) و معنایش تسهیل است، و تسهیل خود شاهد است بر اینکه آن امری که برای رسیدنش تسهیل شده امری حتمی و ضروری نیست که عدم آن محال باشد، و اگر راه بهشت برای هر کس که مقدر شده ضروری السلوک و حتمی القطع بدون قید و شرط بوده باشد دیگر برای تیسیر و تسهیل و آسان کردن سلوک آن معنایی نخواهد ماند. </p> <p>پس، اینکه رسول خدا (ص) فرمود: کل میسر لما خلق له خود دلیل بر این است که برای عاقبت کار انسان چه سعادت و چه شقاوت دو وجه هست: یکی وجه ضرورت و قضای حتمی که به هیچ وجه قابل تغییر نیست. و یکی هم وجه امکان و اختیار که انسان می‌تواند و برایش میسر است که با عمل و اکتساب، خود را به یکی از دو غایت سعادت و شقاوت برساند، و دعوت‌های الهی هم به خاطر این وجه است نه وجه اول. </p> <p>در جلد اول این کتاب نیز در تفسیر آیه‌ <span class="aya" rel="2_26" data-words="38-43">و ما یضل به إلا الفاسقین</span><span class="footnote" rel="2" title="البرهان، ج ۲، ص ۲۳۳، ح ۲">*</span> بحثی در باره جبر و تفویض ایراد نمودیم. </p> <p>و در الدر المنثور است که ابن جریر و ابو الشیخ و ابن مردویه از قتاده روایت کرده‌اند که وی آیه‌ <span class="aya" rel="11_106" data-words="1-3">فأما الذین شقوا</span> را تلاوت کرد و گفت که انس برای ما نقل کرد که رسول خدا  (ص) فرمود: جمعی از دوزخیان از آتش بیرون می‌آیند و به همین جهت ما به گفته اهل حرورا معتقد نیستیم.<span class="footnote" rel="3" title="البرهان، ج ۲، ص ۲۳۴، ح ۴">*</span> مؤلف: این جمله که ما به گفته اهل حرورا معتقد نیستیم گفتار قتاده است، و اهل حرورا مردمی از خوارج بودند که قائل به خلود همه دوزخیان بودند و می‌گفتند هر کس داخل جهنم بشود دیگر بیرون نخواهد آمد. </p> <h3> <span class="title" rel="11_107 11_108">روایاتی در ذیل آیات شریفه مربوط به خلود در جنت و نار و استثناء: <span class="aya" rel="11_107" data-words="8-11">إلا ما شاء ربک</span> </span> </h3> <p> و نیز در همان کتاب آمده که ابن مردویه از جابر روایت کرده که گفت: رسول خدا  (ص) آیه شریفه‌ <span class="aya" rel="11_106" data-words="1-3">فأما الذین شقوا</span> -تا جمله- <span class="aya" rel="11_107" data-words="8-11">إلا ما شاء ربک</span> را قرائت نمود و فرمود: اگر خداوند بخواهد عده‌ای از آنهایی را که جهنمی و بدبخت شده‌اند از جهنم بیرون بیاورد و به بهشت درآورد می‌تواند.<span class="footnote" rel="1" title="الدر المنثور، ج ۳، ص ۳۵۰">*</span> و در تفسیر برهان از کتاب زهد حسین بن سعید اهوازی و او به سند خود از محمد بن مسلم روایت کرده که گفت: از امام صادق (ع) از دوزخیان پرسش نمودم فرمود: ابو جعفر (ع) می‌فرمود: جهنمیان از جهنم بیرون می‌آیند و تا کنار چشمه‌ای که دم در بهشت است و نامش چشمه زندگی است می‌آیند، و از آب آن چشمه بر آنان می‌پاشند و در نتیجه مانند گیاه گوشتها و پوستها و موهایشان بر بدنشان روئیدن می‌گیرد.<span class="footnote" rel="2" title="مجمع البیان، ج ۵، ص ۱۹۴">*</span> مؤلف: حسین بن سعید این روایت را از عمر بن ابان نیز از همان امام (ع) نقل کرده است، و مقصود از جهنمیان یک طایفه خاصی از ایشان است که همان گنهکاران از اهل توحیدند، و به وسیله شفاعت از آتش بیرون می‌آیند، و همین عده‌اند که به آنان جهنمی گفته می‌شود، نه عموم اهل آتش. و بزودی دلیلش خواهد آمد.<span class="footnote" rel="3" title="تفسیر عیاشی، ج ۲، ص ۱۶۰، ح ۶۸">*</span> و نیز در همان کتاب از همان راوی (حسین بن سعید) به سند خود از ابی بصیر روایت کرده که گفت: من از حضرت ابی جعفر شنیدم که می‌فرمود: مردمی از آتش بیرون می‌آیند، در این هنگام شفاعت به دادشان می‌رسد، چون مشمول شفاعت شدند آنان را به کنار نهری می‌برند که از پرورشگاه اهل بهشت بیرون می‌آید، در آن نهر غسل می‌کنند، و در نتیجه گوشت و خونشان دو باره روئیده می‌شود و آثار سوختگی جهنم از بدنشان زدوده گشته، داخل بهشت می‌شوند. اهل بهشت وقتی ایشان را می‌بینند می‌گویند جهنمی‌ها آمدند سپس تمامی این طایفه از خدا می‌خواهند که این اسم را از آنان بردارد، خداوند هم این اسم را از ایشان برمی‌دارد. </p> <p>آن گاه فرمود: ای ابا بصیر دشمنان علی در آتش مخلدند و شفاعت به ایشان نمی‌رسد.<span class="footnote" rel="4" title="البرهان، ج ۲، ص ۲۳۴، ح ۶">*</span> و نیز در تفسیر برهان از حسین بن سعید به سند خود از عمر بن ابان روایت کرده که گفت: من از عبد صالح، موسی بن جعفر (ع) شنیدم که می‌فرمود: جهنمیان داخل آتش         <code class="page" rel="11,52"/> می‌شوند به کیفر گناهانشان و بیرون می‌آیند به عفو خدا<span class="footnote" rel="1" title="البرهان، ج ۲، ص ۲۳۴، ح ۵">*</span>. </p> <p>و نیز در همان کتاب از حسین بن سعید و او به سند خود از حمران روایت کرده که گفت: خدمت امام صادق (ع) عرض کردم: آنها (اهل سنت) ما را مسخره می‌کنند و به یکدیگر می‌گویند تعجب نمی‌کنید از مردمی که معتقدند خداوند قومی را از جهنم بیرون می‌آورد و با اولیای خودش در بهشت قرارشان می‌دهد؟ امام صادق (ع) فرمود: مگر نخوانده‌اند کلام خدا را که می‌فرماید: <span class="aya" rel="55_62" data-words="1-4">و من دونهما جنتان</span> مقصود از بیرون آمدن از آتش و رفتن در بهشت آتشی است غیر از جهنم و بهشتی است غیر از آن بهشت. و این عده که از آتش بیرون می‌آیند، با اولیای خدا همنشین نخواهند شد. آن گاه اضافه فرمود: آری، به خدا سوگند میان اولیای خدا و این عده از مردم منزلتی فاصله است، چیزی که هست من نمی‌توانم حرف بزنم (و از روی این اسرار پرده بردارم) آری کار اینان از یک حلقه تنگ‌تر است، قائم  (ع) هم که ظهور کند اول به این عده می‌پردازد.<span class="footnote" rel="2" title="البرهان، ج ۲، ص ۲۳۴، ح ۵">*</span> مؤلف: اینکه فرمود: قائم (ع) هم که ظهور کند اول به این عده می‌پردازد  یعنی اینکه هنگامی که ظهور کند اول به کار این عده که اهل حق را استهزاء می‌کنند می‌پردازد و از آنان انتقام می‌گیرد. </p> <p>در تفسیر عیاشی از حمران از ابی جعفر (ع) روایت کرده که گفت من از آن جناب معنای آیه‌ <span class="aya" rel="11_107" data-words="1-11">خالدین فیها ما دامت السماوات و الأرض إلا ما شاء ربک</span> را پرسش نمودم، فرمود: این آیه در باره آن عده‌ای است که از آتش بیرون می‌آیند.<span class="footnote" rel="3" title="و آنها هرگز از آتش خارج نمی‌شوند سوره بقره، آیه ۱۶۷">*</span> و نیز در همان کتاب از ابی بصیر از ابی جعفر (ع) روایت کرده که در ذیل جمله‌ <span class="aya" rel="11_105" data-words="8-11">فمنهم شقی و سعید</span> فرموده: خداوند در آیه‌ <span class="aya" rel="11_108" data-words="1-20">و أما الذین سعدوا ففی الجنة خالدین فیها ما دامت السماوات و الأرض إلا ما شاء ربک عطاء غیر مجذوذ</span> در ذکر اهل آتش استثناء آورد، ولی آنچه که در ذکر اهل بهشت آورده استثناء نیست.<span class="footnote" rel="4" title="تفسیر عیاشی، ج ۲، ص ۱۶۰، ح ۶۹">*</span> مؤلف: امام (ع) می‌خواهد اشاره بفرمایند به اینکه استثناء به مشیت، به قرینه اینکه به دنبالش در جمله‌ <span class="aya" rel="11_108" data-words="18-20">عطاء غیر مجذوذ</span> نعمت بهشت را نعمتی دائمی و غیر مقطوع معرفی کرده، به معنای استثناء اصطلاحی نیست و نمی‌خواهد بفرماید پاره‌ای از بهشت بیرون می‌شوند،       <code class="page" rel="11,53"/> بلکه تنها و تنها می‌خواهد اطلاق قدرت خدا را برساند (و بفهماند که با اینکه بهشت نعمتی است دائمی مع ذلک خداوند قدرت دارد که بهشتیان را از بهشت بیرون کند). </p> <p>به خلاف استثناء در اهل آتش که به قرینه جمله بعدش‌ <span class="aya" rel="11_107" data-words="12-16">إن ربک فعال لما یرید</span> استثناء اصطلاحی است، چون جمله مذکور اشاره دارد به اینکه امر مذکور واقع شدنی است، و ما در سابق اشاره‌ای به اختلاف این دو معنا نمودیم. </p> <p>و در الدر المنثور است که ابو الشیخ از سدی در ذیل جمله‌ <span class="aya" rel="11_106" data-words="1-3">فأما الذین شقوا...</span> روایت کرده که گفت: خداوند به مشیت این آیه را بعدا نسخ نموده و ناسخ آن را در مدینه نازل کرده و فرموده: <span class="aya" rel="4_168" data-words="1-14">إن الذین کفروا و ظلموا لم یکن الله لیغفر لهم و لا لیهدیهم طریقا...</span> که یکسره امید اهل آتش را نسبت به نجات از آن ناامید نمود و خلود در آتش را برای آنان تثبیت کرد. و همچنین جمله‌ <span class="aya" rel="11_108" data-words="1-4">و أما الذین سعدوا...</span> که خداوند بعدا به مشیت خود این آیه را نسخ و ناسخ آن را در مدینه نازل نمود و فرمود: <span class="aya" rel="4_57" data-words="1-8">و الذین آمنوا و عملوا الصالحات سندخلهم جنات</span> -تا آنجا که فرمود- <span class="aya" rel="4_57" data-words="22-23">ظلا ظلیلا</span> و خلود در بهشت را برای اهل آن تثبیت کرد.<span class="footnote" rel="1" title="الدر المنثور، ج ۳، ص ۳۵۰">*</span> </p><h3> <span class="title" rel="11_106">رد سخن سیوطی در مورد منسوخ شدن دو آیه: <span class="aya" rel="11_106" data-words="1-3">فأما الذین شقوا</span> </span> </h3> <p> مؤلف: اینکه سیوطی گمان کرده که این دو آیه به خاطر جمله <em>استثناء</em> دلالت بر انقطاع داشته و در نتیجه معتقد شده که دو آیه مذکور در روایت این دو آیه را نسخ کرده و عذاب را برای اهلش و بهشت را برای اهلش دائمی نموده صحیح نیست و در بیان سابق ما خلاف این پندار از نظر خوانندگان محترم گذشت. علاوه، در اینجا اضافه می‌کنیم که مساله نسخ در مثل عقاب و ثواب اخروی با هیچ عقل و نقلی منطبق نیست. </p> <p>علاوه بر این، با صریح آیه دومی که راجع به اهل بهشت است سازگاری ندارد. از همه اینها گذشته خلود این دو فریق در بسیاری از آیات سوره‌های مکی از قبیل سوره انعام و اعراف و غیر آن دو نازل گشته (با همه اینها چگونه سیوطی می‌تواند بگوید آیه مورد بحث دلالت بر انقطاع دارد؟). </p> <p>و نیز در همان کتاب آمده که ابن منذر از حسن از عمر روایت کرده که گفت: اگر اهل آتش سالهای طولانی به عدد ریگهای صحرای عالج در جهنم بمانند سرانجام روزی را خواهند داشت که از آن بیرون بیایند.<span class="footnote" rel="2" title="الدر المنثور، ج ۳، ص ۳۵۰">*</span> و نیز در همان کتاب آمده که اسحاق بن راهویه از ابی هریره روایت کرده که گفت:   <code class="page" rel="11,54"/> روزی خواهد آمد که دیگر احدی در جهنم نماند و همه از آن بیرون شوند. آن گاه این آیه را تلاوت کرد: <span class="aya" rel="11_106" data-words="1-3">فأما الذین شقوا</span>.<span class="footnote" rel="1" title="الدر المنثور، ج ۳، ص ۳۵۰">*</span> و نیز در همان کتاب است که ابن منذر و ابو الشیخ از ابراهیم روایت کرده‌اند که گفته است: هیچ آیه‌ای در قرآن برای اهل آتش امیدوارکننده‌تر از این آیه نیست که می‌فرماید: <span class="aya" rel="11_108" data-words="7-17">خالدین فیها ما دامت السماوات و الأرض إلا ما شاء ربک</span> آن گاه اضافه کرده که ابن مسعود گفته: بر دوزخ زمانی فرا رسد که درهایش بسته شود.<span class="footnote" rel="2" title="الدر المنثور، ج ۳، ص ۳۵۰">*</span> مؤلف: آنچه در این سه روایت آمده نقل کلام صحابه است که هیچگونه حجیتی ندارد، زیرا عقیده و گفتار ایشان بر دیگران حجت نیست، و به فرضی هم که بگویی این سه روایت موقوفه است (یعنی در حقیقت کلام، کلام رسول خدا (ص) است) می‌گوییم: به خاطر اینکه مخالف قرآن است مطرود است، زیرا خدای تعالی در باره کفار صریحا فرموده: <span class="aya" rel="2_167" data-words="20-25">و ما هم بخارجین من النار</span><span class="footnote" rel="3" title="مجمع البیان، ج ۵، ص ۱۹۴">*</span>. </p> <p>و در تفسیر برهان از حسین بن سعید در کتاب زهد و او به سند خود از حمران روایت کرده که گفت: خدمت امام صادق (ع) عرض کردم: شنیده‌ایم که روزی خواهد آمد که درهای جهنم به هم می‌خورند، فرمود: نه، به خدا سوگند جهنم جای همیشگی است. عرض کردم: آخر در آیه شریفه‌ <span class="aya" rel="11_108" data-words="7-13">خالدین فیها ما دامت السماوات و الأرض</span> استثنایی آورده و فرموده: <span class="aya" rel="11_107" data-words="8-11">إلا ما شاء ربک</span>؟ فرمود: این استثناء مربوط به بعضی از دوزخیان است که بطور موقت در آنجا عذاب می‌بینند و بعدا بیرون می‌آیند.<span class="footnote" rel="4" title="البرهان، ج ۲، ص ۲۳۳">*</span> مؤلف: روایات داله بر خلود کفار در دوزخ از طرق امامان اهل بیت (ع) بسیار زیاد است، و ما یک بحثی فلسفی راجع به مساله خلود عذاب و موقت بودن آن در ذیل آیه <span class="aya" rel="2_167" data-words="20-25">و ما هم بخارجین من النار</span> در جلد اول این کتاب ایراد نمودیم. </p> 
