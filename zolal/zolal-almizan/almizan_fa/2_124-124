<h3 class="ayas">سوره البقرة آیه ۱۲۴</h3><code class="section" rel="2_124-124"/><h3>ترجمه آیه</h3> <p> <span class="trans" rel="2_124">و چون پروردگار ابراهیم، وی را با صحنه‌هایی بیازمود و او بحد کامل آن امتحانات را انجام بداد، بوی گفت: من تو را امام خواهم کرد ابراهیم گفت: از ذریه‌ام نیز کسانی را بامامت برسان فرمود عهد من بستمگران نمی‌رسد «۱۲۴» </span></p> <h3>بیان</h3> <p> این آیه بفرازی دیگر شروع شده و آن ذکر پاره‌ای از داستانهای ابراهیم ع است که نسبت بآیات مربوط به قبله و تغییر آن از بیت المقدس بطرف کعبه بمنزله مقدمه و زمینه چینی است، و همچنین نسبت بآیات راجعه بحج، و بیانی که در خلال آن در باره حقیقت دین حنیف اسلامی و مراتب آن بمیان آمده، مرتبه اول بیان اصول معارف اسلامی و مرتبه دوم اخلاق و مرتبه<code class="page" rel="1,404"/> سوم احکام فرعیه که همه اینها بطور اجمال در آن آیات آمده است. و آیات نامبرده این معنا را نیز در برگرفته که خدای تعالی ابراهیم ع را بچند خصیصه اختصاص داده، یکی بامامت و یکی به بنای کعبه و دیگر بعثتش برای دعوت بدین توحید. </p> <h3> <span class="title" rel="2_124">ابراهیم (ع) در اواخر عمر به امامت رسید</span> </h3> <p> <span class="aya" rel="2_124" data-words="1-5">و إذ ابتلی إبراهیم ربه</span> بنا بر آنچه گفتیم این آیه شریفه اشاره دارد به اینکه خدای تعالی مقام امامت را باو داد و این واقعه در اواخر عمر ابراهیم ع اتفاق افتاده، در دوران پیریش و بعد از تولد اسماعیل و اسحاق ع و بعد از آنکه اسماعیل و مادرش را از سرزمین فلسطین بسر زمین مکه منتقل کرد، هم چنان که بعضی از مفسرین نیز متوجه این نکته شده‌اند. </p> <p>دلیل بر آن اینست که بعد از جمله: <span class="aya" rel="2_124" data-words="9-12">إنی جاعلک للناس إماما</span> از آن جناب حکایت فرموده که گفت:  (<span class="aya" rel="2_124" data-words="14-16">و من ذریتی</span>، پروردگارا امامت را در ذریه‌ام نیز قرار بده) و اگر داستان امامت قبل از بشارت ملائکه بتولد اسماعیل و اسحاق بود، ابراهیم ع علمی و حتی مظنه‌ای به اینکه صاحب ذریه میشود نمیداشت. </p> <p>چون حتی بعد از بشارت دادن ملائکه باز آن را باور نکرد و در جواب ملائکه سخنی گفت که نومیدی از اولاد دار شدن از آن پیدا است، و اینک گفتگوی ملائکه با وی:  (<span class="aya" rel="15_51-55" data-words="1-37">و نبئهم عن ضیف إبراهیم، إذ دخلوا علیه فقالوا سلاما، قال إنا منکم وجلون، قالوا: لا توجل، إنا نبشرک بغلام علیم، قال: أ بشرتمونی علی أن مسنی الکبر، فبم تبشرون؟، قالوا بشرناک بالحق فلا تکن من القانطین</span>، بمردم خبر ده از میهمانان ابراهیم، آن زمان که بر او در آمدند و سلام گفتند، ابراهیم (چون دید غذا نخوردند پنداشت دشمنند) گفت: ما از شما بیمناکیم، گفتند: نه، مترس که ما تو را بفرزندی دانا بشارت میدهیم، گفت: آیا مرا که پیری مسلطم شده بشارت میدهید به چه بشارت میدهید؟ گفتند بحق بشارتت میدهیم، زنهار که از نومیدان مباش)<span class="footnote" rel="1" title="سوره حجر ۵۱-۵۵">*</span> و همچنین بطوری که قرآن حکایت می‌کند همسرش نیز امیدی نداشت به اینکه صاحب فرزند شود، اینک حکایت قرآن:  (<span class="aya" rel="11_71-73" data-words="1-43">و امرأته قائمة، فضحکت، فبشرناها بإسحاق، و من وراء إسحاق یعقوب، قالت یا ویلتی أ ألد و أنا عجوز و هذا بعلی شیخا؟ إن هذا لشیء عجیب، قالوا أ تعجبین من أمر الله؟ رحمت الله و برکاته علیکم أهل البیت، إنه حمید مجید</span>، همسرش ایستاده بود، چون این گفتگو شنید بخندید، ما او را به اسحاق و از پس اسحاق به یعقوب بشارت دادیم، گفت: ای وای، آیا من بچه می‌آورم، با این که پیره زالی هستم، آنهم پیر زالی که در جوانیش نازا بود؟ !و شوهرم پیری فرتوت است، این بشارت چیزی است عجیب؟ !گفتند: آیا از امر خدا تعجب می‌کنی؟ رحمت خدا و   <code class="page" rel="1,405"/> برکات او شامل حال شما اهل بیت است و او حمید و مجید است).<span class="footnote" rel="1" title="هود-۷۳">*</span> بطوری که ملاحظه می‌کنید از سراپای سخنان ابراهیم و همسرش نومیدی می‌بارد، و بهمین جهت ملائکه در مقابل، سخنانی میگویند که تسلی خاطر آنان باشد، و دلخوششان سازد، پس ابراهیم و خانواده‌اش اطلاعی نداشتند که بزودی صاحب فرزند می‌شوندو با این حال وقتی می‌بینیم بعد از شنیدن این مژده که خدا او را به مقام امامت ترفیع می‌دهد، تقاضا می‌کند که این مقام را به بعضی از ذریه من روزی فرما، می‌فهمیم که او در حال گفتن این تقاضا دارای فرزند بوده، چون سخن، سخن کسی است که خود را دارای فرزند میداند و اگر کسی کمترین آشنایی به ادب کلام داشته باشد، آنهم پیامبری چون ابراهیم خلیل، آنهم در خطاب به پروردگار جلیل خود، هرگز بخود اجازه نمی‌دهد که با این که نه فرزند داشته و نه اطلاعی از فرزند دار شدنش داشته اینطور سخن بگوید. </p> <p>و تازه اگر چنین سخنی را از آن جناب احتمال دهیم، باید می‌گفت:  (و من ذریتی، ان رزقتنی ذریة، پروردگارا از ذریه‌ام نیز، اگر ذریه‌ای روزیم کردی، امام قرار بده) یا عبارتی دیگر که این قید و شرط را برساند، پس معلوم میشود این درخواست از آن جناب در اواخر عمرش و بعد از بشارت بوده است. </p> <p>علاوه بر اینکه جمله:  (و چون ابراهیم را پروردگارش آزمایشها نموده و او در همه آنها پیروز گردید، و بدین جهت پروردگارش گفت: من تو را امام خواهم کرد) الخ، دلالت دارد که این امامت که خدا باو بخشید، بعد از امتحان‌هایی بوده که خدا از او کرد و معلوم است که این امتحانات همان انواع بلاهایی بوده که در زندگی بدان مبتلا شده، و قرآن کریم بانها تصریح کرده که روشن‌ترین آن امتحانها و بلاها، داستان سر بریدن از فرزندش اسماعیل بوده، می‌فرماید:  (<span class="aya" rel="37_102" data-words="5-13">قال یا بنی إنی أری فی المنام أنی أذبحک</span>، تا آنجا که می‌فرماید: <span class="aya" rel="37_106" data-words="1-5">إن هذا لهو البلاء المبین</span>، پسرم در خواب می‌بینم که من بدست خودم ترا ذبح می‌کنم-تا آنجا که می‌فرماید-بدرستی که این بلائی است آشکارا)<span class="footnote" rel="2" title="صافات ۱۰۱ و ۱۰۶">*</span> و این قضیه در دوران پیری آن جناب اتفاق افتاده، هم چنان که قرآن در حکایت از آن میفرماید:  (<span class="aya" rel="14_39" data-words="1-14">الحمد لله الذی وهب لی علی الکبر، إسماعیل و إسحاق، إن ربی لسمیع الدعاء</span>، شکر خدای را که در سر پیری اسماعیل و اسحاق را به من ارزانی داشت، آری پروردگار من شنوا و دانای بحاجت است،)<span class="footnote" rel="3" title="ابراهیم-۳۹">*</span>       <code class="page" rel="1,406"/> حال به الفاظ آیه برمیگردیم. </p> <h3> <span class="title" rel="2_124">امتحان جز با برنامه‌ای عملی صورت نمی‌گیرد و کلمات مبین آن است</span> </h3> <p> <span class="aya" rel="2_124" data-words="1-5">و إذ ابتلی إبراهیم ربه</span> الخ، کلمه (ابتلاء) و بلاء یک معنی دارد، اگر بخواهی بگویی: من فلان را با فلان عمل و یا پیش آوردن فلان حادثه امتحان کردم، هم میتوانی بگویی:  (ابتلیته بکذا)، و هم می‌توانی بگویی (بلوته بکذا) و اثر این امتحان این است که صفات باطنی او را از قبیل اطاعت و شجاعت و سخاوت و عفت و علم و مقدار وفاء، و نیز صفات متقابل این نامبرده را ظاهر سازد. </p> <p>و بهمین جهت امتحان، جز با برنامه‌ای عملی صورت نمی‌گیرد، عمل است که صفات درونی انسان را ظاهر می‌سازد، نه گفتار، همان طور که ممکنست درست و راست باشد، ممکن هم هست دروغ و خلاف واقع باشد، هم چنان که در آیه: <span class="aya" rel="68_17" data-words="1-6">إنا بلوناهم کما بلونا أصحاب الجنة</span><span class="footnote" rel="1" title="قلم-۱۷">*</span> و آیه: <span class="aya" rel="2_249" data-words="6-9">إن الله مبتلیکم بنهر</span><span class="footnote" rel="2" title="بقره ۲۴۹">*</span> امتحان با عمل صورت گرفته. </p> <p>این را بدان جهت می‌گوئیم، که اگر در آیه مورد بحث امتحان ابراهیم را بوسیله کلمات دانسته، بفرضی که منظور از کلمات الفاظ بوده باشد، باز بدان جهت است که الفاظ وظائف عملی برای آن جناب معین میکرده، و از عهد و پیمانها و دستور العمل‌ها حکایت می‌کرده، هم چنان که در آیه:  (<span class="aya" rel="2_83" data-words="21-24">و قولوا للناس حسنا</span> به مردم نکو بگوئید) منظور از گفتن، معاشرت کردن است، میخواهد بفرماید: با مردم به نیکی معاشرت کنید.<span class="footnote" rel="3" title="بقره-۸۳">*</span> </p><h3> <span class="title" rel="2_124">مراد از <em>کلمة اللَّه</em> در قرآن</span> </h3> <p> <span class="aya" rel="2_124" data-words="6-7">بکلمات فأتمهن</span> <span class="phrase">کلمات جمع است و کلمه هر چند در قرآن کریم بر موجودات و اعیان خارجی اطلاق شده، نه بر الفاظ و اقوال، مانند:  (<span class="aya" rel="3_45" data-words="9-15">بکلمة منه اسمه المسیح عیسی ابن مریم</span>، و کلمه‌ای از او که نامش عیسی بن مریم بود)<span class="footnote" rel="4" title="آل عمران-۴۵">*</span> و لکن همین نیز بعنایت قول و لفظ است، باین معنا که میخواهد بفرماید: مسیح ع با کلمه و قول خدا که فرمود:  (کن) خلق شده، هم چنان که فرمود:  (<span class="aya" rel="3_59" data-words="1-15">إن مثل عیسی عند الله کمثل آدم خلقه من تراب، ثم قال له کن فیکون</span>، مثل عیسی نزد خدا، مثل آدم است که او را از خاک بیافرید، و سپس فرمود:  (بباش پس موجود شد).<span class="footnote" rel="5" title="آل عمران-۵۹">*</span> و این نه تنها در داستان مسیح است، بلکه هر جا که در قرآن لفظ کلمه را بخدا نسبت داده، منظورش همین قول‌ <span class="aya" rel="2_117" data-words="12-13">کن فیکون</span> است، مانند آیه:  (<span class="aya" rel="6_34" data-words="16-20">و لا مبدل لکلمات الله</span>، کسی کلمات خدا را تغییر نمی‌تواند دهد)<span class="footnote" rel="6" title="انعام-۳۴">*</span> و آیه:  (<span class="aya" rel="10_64" data-words="9-12">لا تبدیل لکلمات الله</span>، تبدیلی برای کلمات خدا نیست)<span class="footnote" rel="7" title="یونس-۶۴">*</span> و آیه:               <code class="page" rel="1,407"/> (<span class="aya" rel="8_7" data-words="21-23">یحق الحق بکلماته</span>، خدا با کلمات خود حق را محقق می‌سازد)<span class="footnote" rel="1" title="انفال-۷">*</span> و آیه:  (<span class="aya" rel="10_96" data-words="1-8">إن الذین حقت علیهم کلمت ربک لا یؤمنون</span>، آنها که عذاب پروردگارت علیه آنان حتمی شده، ایمان نمی‌آورند)،<span class="footnote" rel="2" title="یونس-۹۶">*</span> و آیه:  (<span class="aya" rel="39_71" data-words="33-37">و لکن حقت کلمة العذاب</span>، و لکن کلمه عذاب حتمی شده،)<span class="footnote" rel="3" title="زمر-۷۱">*</span> و آیه:  (<span class="aya" rel="40_6" data-words="1-11">و کذلک حقت کلمة ربک علی الذین کفروا، أنهم أصحاب النار</span>، و اینچنین کلمه پروردگارت بر کسانی که کافر شدند محقق گشت، که اصحاب آتشند)<span class="footnote" rel="4" title="مؤمن-۶">*</span> و آیه:  (<span class="aya" rel="42_14" data-words="12-23">و لو لا کلمة سبقت من ربک إلی أجل مسمی، لقضی بینهم</span>، اگر نبود که کلمه خدا قبلا برای مدتی معین گذشته بود، هر آینه قضاء بین آنان رانده می‌شد)<span class="footnote" rel="5" title="شوری-۱۴">*</span> و آیه:  (<span class="aya" rel="9_40" data-words="39-43">و کلمة الله هی العلیا</span> و کلمه خدا همواره دست بالا است)<span class="footnote" rel="6" title="توبة-۴۰">*</span> و آیه:  (<span class="aya" rel="38_84" data-words="1-5">قال فالحق و الحق أقول</span>، گفت حق اینست که... و حق می‌گویم)<span class="footnote" rel="7" title="ص ۸۴">*</span> و آیه:  (<span class="aya" rel="16_40" data-words="1-10">إنما قولنا لشیء إذا أردناه، أن نقول له کن فیکون</span>، تنها گفتار ما بچیزی که بخواهیم ایجاد کنیم، اینست که بان بگوئیم: بباش و آن چیز موجود شود).<span class="footnote" rel="8" title="نحل-۴۰">*</span> که در همه اینموارد منظور از لفظ <em rel="fa_2_124_6-6" data-sentence="2975:156">کلمه</em>، قول و سخن است، باین عنایت که کار قول را میکند، چون قول عبارتست از اینکه گوینده آنچه را می‌خواهد به شنونده اعلام بدارد، یا باو خبر بدهد، و یا از او بخواهد.</span> </p> <p>و به همین جهت بسیار می‌شود که در کلام خدای تعالی کلمه و یا کلمات به وصف (تمام) توصیف می‌شود، مانند آیه:  (<span class="aya" rel="6_115" data-words="1-10">و تمت کلمة ربک صدقا و عدلا، لا مبدل لکلماته</span>، کلمه پروردگارت از درستی و عدل تمام شد، هیچ کس نیست که کلمات او را دگرگون سازد)<span class="footnote" rel="9" title="انعام-۱۱۵">*</span> و آیه:  (<span class="aya" rel="7_137" data-words="14-21">و تمت کلمت ربک الحسنی علی بنی إسرائیل</span>، کلمه حسنای پروردگارت بر بنی اسرائیل تمام شد،)<span class="footnote" rel="10" title="اعراف آیه ۱۳۷">*</span> کانه کلمه وقتی از گوینده‌اش سر می‌زند هنوز تمام نیست، وقتی تمام میشود که لباس عمل بپوشد، آن وقت است که تمام و صدق می‌شود. </p> <p>و این معنا منافات ندارد با اینکه قول او فعلش باشد، برای اینکه حقایق واقعی حکمی دارد، و عنایات کلامی و لفظی حکمی دیگر دارد، بنا بر این آنچه را که خدا خواسته برای پیامبرانش و یا افرادی دیگر فاش سازد، بعد از آن که سری و پنهان بوده، و یا خواسته چیزی را بر کسی تحمیل کند و از او بخواهد، باین اعتبار این اظهار را قول و کلام می‌نامیم، برای اینکه کار قول را می‌کند، و نتیجه خبر امر و نهی را دارد، و اطلاق قول و کلمه بر مثل این عمل شایع است. البته وقتی که کار                     <code class="page" rel="1,408"/> قول و کلمه را بکند، مثلا می‌گویی:  (من اینکار را حتما میکنم، برای اینکه از دهنم در آمده که بکنم) با اینکه قبلا در آن باره سخنی نگفته‌ای، ولی تنها تصمیم انجام آن را گرفته‌ای و چون نمی‌خواهی تصمیم خود را بشکنی، و در آن باره شفاعت احدی را بپذیری و هیچ سستی در تصمیمت پیدا نشده، لذا اینطور تعبیر میکنی که من چون گفته‌ام اینکار را می‌کنم، باید بکنم، نظیر شعر عنتره که می‌گوید: <span class="poem">و قولی کلما جشات و جاشت‌ / مکانک تحمدی او تستریحی</span> یعنی سخن من بنفسم وقتی که در میدان جنگ باضطراب در می‌آید اینست که بگویم سر جایت بایست که یا کشته می‌شوی و خوشنام و یا دشمن را میکشی و راحت می‌گردی که منظورش از قول تلقین نفس به ثبات و تصمیم بر آنست که ثبات را از دست ندهد و تصمیم خود را در جایی که دارد یعنی در دلش هم چنان حفظ کند، تا اگر در حادثه کشته شد، از ستایش خلق برخوردار شود و اگر بر دشمن پیروز گشت از استراحت برخوردار گردد. </p> <h3> <span class="title" rel="2_124"><span class="phrase">مراد از <em rel="fa_2_124_6-6" data-sentence="8:30">کلمات</em> و <em rel="fa_2_124_7-7" data-sentence="65:13">اتمهن</em> در آیه کریمه</span></span> </h3> <p> <span class="phrase">حال که این نکته را دانستی این معنا برایت روشن گردید، که مراد به <em rel="fa_2_124_6-6" data-sentence="64:187">کلمات</em> در آیه مورد بحث، قضایایی است که ابراهیم با آنها آزمایش شد، و عهدهایی است الهی، که وفای بدانها را از او خواسته بودند، مانند قضیه کواکب، و بتها، و آتش، و هجرت، و قربانی کردن فرزند، و غیره.</span> </p> <p>و اگر در آیه مورد بحث نامی از این امتحانات نبرده، برای این بود که غرضی به ذکر آنها نداشته، بله همین که فرموده:  (چون از آن امتحانات پیروز در آمدی ما تو را امام خواهیم کرد)، می‌فهماند که آن امور اموری بوده که لیاقت آن جناب را برای مقام امامت اثبات میکرده، چون امامت را مترتب بر آن امور کرد. </p> <p><span class="phrase">پس این صحنه‌ها که بر شمردیم، همان کلمات بوده و اما تمام کردن کلمات به چه معنا است؟ در پاسخ می‌گوئیم اگر ضمیر در <em rel="fa_2_124_7-7" data-sentence="112:341">اتمهن</em> بابراهیم برگردد، معنایش این میشود که ابراهیم آن کلمات را تمام کرد، یعنی آنچه را خدا از او می‌خواست انجام داد، و امتثال نمود، و اما اگر ضمیر در آن بخدای تعالی برگردد، هم چنان که ظاهر هم همین است، آن وقت معنا این میشود که خدا آن کلمات را تمام کرد، یعنی توفیق را شامل حال ابراهیم کرد و مساعدتش فرمود تا همانطور که وی میخواست دستورش را عمل کند.</span> </p> <p>و اما اینکه بعضی گفته‌اند: مراد از کلمات جمله! <span class="aya" rel="2_124" data-words="8-12">قال إنی جاعلک للناس إماما</span> تا آخر آیات است، تفسیری است که نمی‌شود بان اعتماد کرد، برای اینکه از اسلوب قرآنی هیچ سابقه ندارد، و معهود نیست که لفظ کلمات را بر جملاتی از کلام اطلاق کرده باشد. </p> <p> <span class="aya" rel="2_124" data-words="9-12">إنی جاعلک للناس إماما</span> امام یعنی مقتدا و پیشوایی که مردم باو اقتداء نموده، در گفتار و<code class="page" rel="1,409"/> کردارش پیرویش کنند، و بهمین جهت عده‌ای از مفسرین گفته‌اند: مراد بامامت همان نبوت است، چون نبی نیز کسی است که امتش در دین خود بوی اقتداء میکنند، هم چنان که خدای تعالی فرموده:  (<span class="aya" rel="4_64" data-words="1-9">و ما أرسلنا من رسول إلا لیطاع بإذن الله</span>، ما هیچ پیامبری نفرستادیم مگر برای این که باذن او پیروی شود)<span class="footnote" rel="1" title="سوره نساء آیه ۶۴">*</span>، و لکن این تفسیر در نهایت درجه سقوط است. </p> <p><span class="phrase">به چند دلیل، اول اینکه کلمه:  <em rel="fa_2_124_12-12" data-sentence="30:602">اماما</em> مفعول دوم عامل خودش است و عاملش کلمه  <em rel="fa_2_124_10-10" data-sentence="127:528">جاعلک</em> است و اسم فاعل اگر بمعنای گذشته باشد عمل نمیکند و مفعول نمی‌گیرد، وقتی عمل میکند که‌یا بمعنای حال باشد و یا آینده و بنا بر این قاعده، جمله‌ <span class="aya" rel="2_124" data-words="9-12">إنی جاعلک للناس إماما</span> وعده‌ای است بابراهیم ع که در آینده او را امام میکند و خود این جمله و وعده از راه وحی بابراهیم (ع) ابلاغ شده، پس معلوم می‌شود قبل از آنکه این وعده باو برسد، پیغمبر بوده که این وحی باو شده، پس بطور قطع امامتی که بعدها باو میدهند، غیر نبوتی است که در آن حال داشته،  (این جواب را بعضی دیگر از مفسرین نیز گفته‌اند).</span> </p> <h3> <span class="title" rel="2_124">معنی <em>امامت</em> و بیان اینکه امامت ابراهیم (ع) غیر نبوت او بوده</span> </h3> <p> دوم اینکه ما در آغاز گفتار گفتیم: که قصه امامت ابراهیم در اواخر عمر او و بعد از بشارت باسحاق و اسماعیل بوده، ملائکه وقتی این بشارت را آوردند که آمده بودند قوم لوط را هلاک کنند، در سر راه خود سری بابراهیم (ع) زده‌اند و ابراهیم در آن موقع پیغمبری بود مرسل، پس معلوم میشود قبل از امامت دارای نبوت بوده، در نتیجه پس امامتش غیر نبوتش بوده است. </p> <p>و منشا این تفسیر و تفاسیر دیگر نظیر آن، اینست که الفاظی که در قرآن شریف هست در انظار مردم مبتذل و بی ارج شده، چون در اثر مرور زمان زیاد بر زبانها جاری شده، خیال کرده‌اند که معنای همه را میدانند، و همین خیال باعث شده بر سر آنها ایستادگی و دقت نکنند. </p> <p>یکی از آن الفاظ لفظ امامت است که گفتیم مفسرین آن را همه جا و بطور مطلق بمعنای نبوت و تقدم و مطاع بودن معنا کرده‌اند، در حالی که چنین نیست و اشکالش را فهمیدی. </p> <p>بعضی دیگر از مفسرین آن را بمعنای خلافت و یا وصایت و یا ریاست در امور دین و دنیا گرفته‌اند-و هیچ یک از اینها نبوده-برای اینکه معنای نبوت اینست که شخصی از جانب خدا اخباری را تحمل کند و بگیرد، و معنای رسالت هم اینست که بار تبلیغ آن گرفته‌ها را تحمل کند. </p> <p>و تقدم و مطاع بودن نمیتواند معنای امامت باشد، چون مطاع بودن شخص باین معنا است که اوامر و نظریه‌های او را اطاعت کنند، و این از لوازم نبوت و رسالت است. </p> <p>و اما خلافت و همچنین وصایت معنایی نظیر نیابت دارد و نیابت چه تناسبی با امامت   <code class="page" rel="1,410"/> میتواند داشته باشد؟ و اما ریاست در امور دین و دنیا آن نیز همان معنای مطاع بودن را دارد، چون ریاست بمعنای اینست که شخصی در اجتماع مصدر حکم و دستور باشد. </p> <p>پس هیچ یک از این معانی با معنای امامت تطبیق نمیکند، چون امامت باین معنا است که شخص طوری باشد که دیگران از او اقتداء و متابعت کنند، یعنی گفتار و کردار خود را مطابق گفتار و کردار او بیاورند و با این حال دیگر چه معنا دارد که به پیغمبری که واجب الاطاعه و رئیس است، بگویند:  (انی جاعلک للناس نبیا، من می‌خواهم تو را پیغمبر کنم و یا مطاع مردم سازم، تا آنچه را که با نبوت خود ابلاغ می‌کنی اطاعت کنند، و یا می‌خواهم تو را رئیس مردم کنم، تا در امر دین امر و نهی کنی، و یا می‌خواهم تو را وصی یا خلیفه در زمین کنم، تا در میان مردم در مرافعاتشان بحکم خدا حکم کنی؟. </p> <p>پس امامت بمعنای هیچ یک از این کلمات نیست، و چنان هم نیست که همه آن کلمات برای خود معنایی داشته باشند، ولی خصوص لفظ امامت معنایی نداشته و صرفا عنایتی لفظی و تفننی در عبارت باشد، چون صحیح نیست به پیغمبری که از لوازم نبوتش مطاع بودن است، گفته شود: من تو را بعد از آنکه سالها مطاع مردم کردم، مطاع مردم خواهم کرد، و یا هر عبارت دیگری که این معنا را برساند، هر چند که عنایت لفظی در کار باشد برای اینکه محذوری که گفتیم با این حرف‌ها برطرف نمی‌شود، و عنایت لفظی اشکال را رفع نمیکند و مواهب الهی صرف یک مشت مفاهیم لفظی نیست، بلکه هر یک از این عناوین عنوان یکی از حقایق‌و معارف حقیقی است و لفظ امامت از این قاعده کلی مستثنی نیست، آن نیز یک معنای حقیقی دارد، غیر حقایق دیگری که الفاظ دیگر از آن حکایت می‌کند. </p> <h3> <span class="title" rel="2_124">حقیقتی که در تحت عنوان <em>امامت</em> است (در قرآن <em>امامت</em> و <em>هدایت</em> با هم آورده شده‌اند) </span> </h3> <p> حال ببینیم آن حقیقت که در تحت عنوان امامت است چیست؟ نخست باید دانست که قرآن کریم هر جا نامی از امامت می‌برد، دنبالش متعرض هدایت میشود، تعرضی که گویی میخواهد کلمه نامبرده را تفسیر کند، از آن جمله در ضمن داستانهای ابراهیم می‌فرماید:  (<span class="aya" rel="21_72-73" data-words="1-16">و وهبنا له إسحاق و یعقوب نافلة، و کلا جعلنا صالحین، و جعلناهم أئمة یهدون بأمرنا</span>، ما بابراهیم، اسحاق را دادیم، و علاوه بر او یعقوب هم دادیم، و همه را صالح قرار دادیم، و مقرر کردیم که امامانی باشند بامر ما هدایت کنند).<span class="footnote" rel="1" title="سوره انبیاء آیه ۷۳">*</span> و نیز می‌فرماید:  (<span class="aya" rel="32_24" data-words="1-12">و جعلنا منهم أئمة یهدون بأمرنا لما صبروا، و کانوا بآیاتنا یوقنون</span>، و ما از ایشان امامانی قرار دادیم که بامر ما هدایت می‌کردند، و این مقام را بدان جهت یافتند که صبر می‌کردند، و بآیات ما یقین میداشتند).<span class="footnote" rel="2" title="سوره سجده آیه ۲۴">*</span>     <code class="page" rel="1,411"/>که از این دو آیه بر می‌آید وصفی که از امامت کرده، وصف تعریف است و میخواهد آن را بمقام هدایت معرفی کند از سوی دیگر همه جا این هدایت را مقید بامر کرده، و با این قید فهمانده که امامت بمعنای مطلق هدایت نیست، بلکه بمعنای هدایتی است که با امر خدا صورت می‌گیرد و این امر هم همانست که در یک جا در باره‌اش فرموده:  (<span class="aya" rel="36_82-83" data-words="1-16">إنما أمره إذا أراد شیئا أن یقول له کن فیکون، فسبحان الذی بیده ملکوت کل شیء</span>، امر او وقتی اراده چیزی کند تنها همین است که بان چیز بگوید بباش، و او هست شود، پس منزه است خدایی که ملکوت هر چیز بدست او است)،<span class="footnote" rel="1" title="سوره یس آیه ۸۲-۸۳">*</span> و نیز فرموده:  (<span class="aya" rel="54_50" data-words="1-7">و ما أمرنا إلا واحدة کلمح بالبصر</span> : امر ما جز یکی نیست آنهم چون چشم بر هم زدن).<span class="footnote" rel="2" title="سوره قمر آیه ۵۰">*</span> و انشاء اللَّه بزودی در تفسیر این آیه بیان خواهیم کرد که: امر الهی که آیه اول آن را ملکوت نیز خوانده، وجه دیگری از خلقت است که امامان با آن امر با خدای سبحان مواجه میشوند، خلقتی است طاهر و مطهر از قیود زمان و مکان، و خالی از تغییر و تبدیل و امر همان چیزیست که مراد بکلمه (کن) آنست و آن غیر از وجود عینی اشیاء چیز دیگری نیست، و امر در مقابل خلق یکی از دو وجه هر چیز است، خلق آن وجه هر چیز است که محکوم به تغیر و تدریج و انطباق بر قوانین حرکت و زمان است، ولی امر در همان چیز، محکوم باین احکام نیست، این بود اجمالی از معنای امر، تا انشاء اللَّه تفصیلش در آینده بیاید. </p> <h3> <span class="title" rel="2_124">تفاوت میان هدایت امام و سایر هدایت‌ها</span> </h3> <p> و کوتاه سخن آنکه امام هدایت کننده‌ای است که با امری ملکوتی که در اختیار دارد هدایت می‌کند، پس امامت از نظر باطن یک نحوه ولایتی است که امام در اعمال مردم دارد، و هدایتش چون هدایت انبیاء و رسولان و مؤمنین صرف راهنمایی از طریق نصیحت و موعظه حسنه و بالأخره صرف آدرس دادن نیست، بلکه هدایت امام دست خلق گرفتن و براه حق رساندن است. </p> <p>قرآن کریم که هدایت امام را هدایت بامر خدا، یعنی ایجاد هدایت دانسته، در باره هدایت انبیاء و رسل و مؤمنین و اینکه هدایت آنان صرف نشان دادن راه سعادت و شقاوت است، می‌فرماید:  (<span class="aya" rel="14_4" data-words="1-18">و ما أرسلنا من رسول، إلا بلسان قومه لیبین لهم، فیضل الله من یشاء و یهدی من یشاء</span>، هیچ رسولی نفرستادیم مگر بزبان قومش تا برایشان بیان کند و سپس خداوند هر که را بخواهد هدایت، و هر که را بخواهد گمراه کند.)<span class="footnote" rel="3" title="سوره ابراهیم آیه ۴">*</span> و در باره راهنمایی مؤمن آل فرعون فرموده! (<span class="aya" rel="40_38" data-words="1-10">و قال الذی آمن: یا قوم اتبعون أهدکم سبیل الرشاد</span>، و آن کس که ایمان آورده بود بگفت: ای قوم!مرا پیروی کنید تا شما را براه رشد رهنمون شوم)<span class="footnote" rel="4" title="سوره مؤمن آیه ۳۸">*</span> و نیز در باره وظیفه عموم مؤمنین فرموده:         <code class="page" rel="1,412"/> (<span class="aya" rel="9_122" data-words="7-25">فلو لا نفر من کل فرقة منهم طائفة لیتفقهوا فی الدین و لینذروا قومهم إذا رجعوا إلیهم لعلهم یحذرون</span>؟ چرا از هر فرقه طائفه‌ای کوچ نمی‌کنند، تا در غربت تفقه در دین کنند، و در نتیجه وقتی بسوی قوم خود بر می‌گردند ایشان را بیم دهند، باشد که قومش بر حذر شوند)<span class="footnote" rel="1" title="سوره توبه آیه ۱۲۲">*</span> که بزودی این تفاوت که گفتیم میان دو هدایت هست، با بیان بیشتر و روشن‌تری روشن می‌گردد پس دیگر کسی نگوید چرا امر در آیه 73 انبیاء و 23 سجده را بمعنای ارائه طریق نگیریم برای اینکه ابراهیم ع در همه عمر این هدایت را داشت. </p> <h3> <span class="title" rel="2_124">صبر و یقین، برای موهبت امامت معرفی شده است</span> </h3> <p> مطلب دیگری که باید تذکر داد این است که خدای تعالی برای موهبت امامت سببی معرفی کرده، و آن عبارتست از صبر و یقین و فرموده: <span class="aya" rel="32_24" data-words="7-12">لما صبروا و کانوا بآیاتنا یوقنون</span> الخ، که بحکم این جمله، ملاک در رسیدن بمقام امامت صبر در راه خداست، و فراموش نشود که در این آیه، صبر مطلق آمده، و در نتیجه می‌رساند که شایستگان مقام امامت در برابر تمامی صحنه‌هایی که برای آزمایششان پیش می‌آید، تا مقام عبودیت و پایه بندگیشان روشن شود، صبر می‌کنند، در حالی که قبل از آن پیشامدها دارای یقین هم هستند. </p> <p>حال باید ببینیم این یقین چه یقینی است؟ و چون سراغ آن را از قرآن می‌گیریم، می‌بینیم در باره همین ابراهیمی که در آخر بمقام امامتش رسانیده، می‌فرماید:  (<span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span>، و ما این چنین ملکوت آسمانها و زمین را به ابراهیم نشان دادیم، تا چنین و چنان شود، و نیز از موقنان گردد)<span class="footnote" rel="2" title="سوره انعام آیه ۷۵">*</span> و این آیه بطوری که ملاحظه می‌فرمائید، بظاهرش می‌فهماند که نشان دادن ملکوت بابراهیم مقدمه بوده برای اینکه نعمت یقین را بر او افاضه فرماید، پس معلوم میشود یقین هیچ وقت از مشاهده ملکوت جدا نیست، هم چنان که از ظاهر آیه (<span class="aya" rel="102_5-6" data-words="1-7">کلا لو تعلمون علم الیقین، لترون الجحیم</span>، نه، اگر شما به علم یقین میدانستید حتما دوزخ را میدیدید)<span class="footnote" rel="3" title="سوره تکاثر آیه ۶">*</span> و آیات:  (<span class="aya" rel="83_14-15" data-words="1-14">کلا بل ران علی قلوبهم ما کانوا یکسبون، کلا إنهم عن ربهم یومئذ لمحجوبون</span> -تا آنجا که می‌فرماید <span class="aya" rel="83_18-21" data-words="1-15">کلا إن کتاب الأبرار لفی علیین، و ما أدراک ما علیون، کتاب مرقوم، یشهده المقربون</span>، نه، اینها همه بهانه است علت واقعی کفرشان این است که اعمال زشتشان بر دلهاشان چیره گشت، نه، ایشان امروز از پروردگار خود در پس پرده‌اند، -تا آنجا که می‌فرماید: نه، بدرستی که کتاب ابرار در علیین است، و تو نمی‌دانی علیین چیست؟ کتابی است نوشته شده، که تنها مقربین آن را می‌بینند).<span class="footnote" rel="4" title="سوره مطففین آیه ۱۴-۲۱">*</span> این معنا استفاده می‌شود، چون این آیات دلالت دارد بر اینکه مقربین کسانی هستند که از پروردگار خود در حجاب نیستند، یعنی در دل، پرده‌ای مانع از دیدن پروردگارشان ندارند، و این پرده عبارتست از معصیت و جهل، و شک، و دلواپسی، بلکه آنان اهل         <code class="page" rel="1,413"/> یقین بخدا هستند، و کسانی هستند که علیین را میبینند، هم چنان که دوزخ را می‌بینند. </p> <p>و سخن کوتاه اینکه امام باید انسانی دارای یقین باشد، انسانی که عالم ملکوت برایش مکشوف باشد، و با کلماتی از خدای سبحان برایش محقق گشته باشد، در سابق هم گذشت که گفتیم: ملکوت عبارتست از همان امر، و امر عبارتست از ناحیه باطن این عالم. </p> <h3> <span class="title" rel="2_124">باطن دلها و اعمال و حقیقت آن بر امام مکشوف است</span> </h3> <p> و با در نظر گرفتن این حقیقت، بخوبی می‌فهمیم که جمله: <span class="aya" rel="21_73" data-words="4-5">یهدون بأمرنا</span> دلالتی روشن دارد، بر اینکه آنچه که امر هدایت متعلق بدان می‌شود، عبارتست از دلها، و اعمالی که بفرمان دلها از اعضاء سر می‌زند، پس امام کسی است که باطن دلها و اعمال و حقیقت آن پیش رویش حاضر است، و از او غایب نیست، و معلوم است که دلها و اعمال نیز مانند سایر موجودات دارای دو ناحیه است، ظاهر و باطن، و چون گفتیم باطن دلها و اعمال برای امام حاضر است، لا جرم امام بتمامی اعمال بندگان چه خیرش و چه شرش آگاه است، گویی هر کس هر چه میکند در پیش روی امام میکند. </p> <p>و نیز امام مهیمن و مشرف بر هر دو سبیل، یعنی سبیل سعادت و سبیل شقاوت است، که خدای تعالی در این باره می‌فرماید:  (<span class="aya" rel="17_71" data-words="1-5">یوم ندعوا کل أناس بإمامهم</span>، روزی که هر دسته مردم را با امامشان می‌خوانیم)،<span class="footnote" rel="1" title="سوره اسراء آیه ۷۱">*</span> که بزودی در تفسیرش خواهد آمد، که منظور از این امام، امام حق است، نه نامه اعمال، که بعضی‌ها از ظاهر آن پنداشته‌اند. </p> <p>پس بحکم این آیه امام کسی است که در روزی که باطن‌ها ظاهر می‌شود، مردم را بطرف خدا سوق می‌دهد، هم چنان که در ظاهر و باطن دنیا نیز مردم را بسوی خدا سوق می‌داد، و آیه شریفه علاوه بر این نکته این را نیز می‌فهماند: که پست امامت پستی نیست که دوره‌ای از دوره‌های بشری و عصری از آن اعصار از آن خالی باشد بلکه در تمام ادوار و اعصار باید وجود داشته باشد، مگر اینکه نسل بشر بکلی از روی زمین برچیده شود، خواهی پرسید: این نکته از کجای آیه استفاده می‌شود؟ می‌گوئیم: از کلمه (کل اناس) که انشاء اللَّه در تفسیر خود این آیه بیانش خواهد آمد، که این جمله می‌فهماند در هر دوره و هر جا که انسانهایی باشند، امامی نیز هست که شاهد بر اعمال ایشانست. </p> <h3> <span class="title" rel="2_124">امام باید ذاتا سعید و پاک و معصوم باشد</span> </h3> <p> و معلوم است که چنین مقامی یعنی مقام امامت با این شرافت و عظمتی که دارد، هرگز در کسی یافت نمی‌شود، مگر آنکه ذاتا سعید و پاک باشد، که قرآن کریم در این باره می‌فرماید:  (<span class="aya" rel="10_35" data-words="13-26">أ فمن یهدی إلی الحق أحق أن یتبع؟ أمن لا یهدی إلا أن یهدی</span>؟ آیا کسی که بسوی حق هدایت میکند،   <code class="page" rel="1,414"/> سزاوارتر است به اینکه مردم پیرویش کنند؟ و یا آن کس که خود محتاج بهدایت دیگرانست، تا هدایتش نکنند راه را پیدا نمیکند؟)<span class="footnote" rel="1" title="سوره یونس آیه ۳۵">*</span> توضیح اینکه در این آیه میانه هادی بسوی حق، و بین کسی که تا دیگران هدایتش نکنند راه را پیدا نمیکند، مقابله انداخته، و این مقابله اقتضاء دارد که هادی بسوی حق کسی باشد که چون دومی محتاج به هدایت دیگران نباشد، بلکه خودش راه را پیدا کند، و نیز این مقابله اقتضاء میکند، که دومی نیز مشخصات اولی را نداشته باشد، یعنی هادی بسوی حق نباشد. </p> <p>از این دو استفاده دو نتیجه عاید می‌شود: اول اینکه امام باید معصوم از هر ضلالت و گناهی باشد، و گر نه مهتدی بنفس نخواهد بود، بلکه محتاج بهدایت غیر خواهد بود، و آیه شریفه از مشخصات امام این را بیان کرد: که او محتاج بهدایت احدی نیست، پس امام معصوم است، هم چنان که در سابق نیز این نکته را گفتیم. </p> <p>آیه شریفه (<span class="aya" rel="21_73" data-words="1-20">و جعلناهم أئمة یهدون بأمرنا، و أوحینا إلیهم فعل الخیرات، و إقام الصلاة، و إیتاء الزکاة، و کانوا لنا عابدین</span>، ایشان را امامان کردیم، که به امر ما هدایت کنند، و بایشان وحی کردیم فعل خیرات و اقامه نماز و دادن زکات را، و ایشان همواره پرستندگان مایند).<span class="footnote" rel="2" title="سوره انبیاء آیه ۷۳">*</span> نیز بر این معنا دلالت دارد، چون می‌فهماند عمل امام هر چه باشد خیراتی است که خودش بسوی آنها هدایت شده، نه بهدایت دیگران، بلکه بهدایت خود، و بتأیید الهی، و تسدید ربانی، چون در آیه نمی‌فرماید:  (و اوحینا الیهم ان افعلوا الخیرات، ما بایشان وحی کردیم که خیرات را انجام دهید)، بلکه فرموده: <span class="aya" rel="21_73" data-words="9-10">فعل الخیرات</span> را بایشان وحی کردیم و میانه این دو تعبیر فرقی است روشن، زیرا در اولی می‌فهماند که امامان آنچه میکنند خیرات است، و موجی باطنی و تایید آسمانی است، و اما در وحی این دلالت نیست، یعنی نمی‌فهماند که این خیرات از امامان تحقق هم یافته، تنها میفرماید: ما بایشان گفته‌ایم کار خوب کنند، و اما کار خوب میکنند یا نمیکنند نسبت بان ساکت است و در تعبیر دومی فرقی میانه امام و مردم عادی نیست چون خدا بهمه بندگانش دستور داده که کار خوب کنند -البته بعضی میکنند و بعضی نمی‌کنند، ولی تعبیر اولی میرساند که این دستور را انجام هم داده‌اند، و جز خیرات چیزی از ایشان سر نمیزند. </p> <p>دوم اینکه عکس نتیجه اول نیز بدست می‌آید، و آن اینست که هر کس معصوم نباشد، او امام و هادی بسوی حق نخواهد بود. </p> <h3> <span class="title" rel="2_124"><span class="phrase">مراد از <em rel="fa_2_124_21-21" data-sentence="8:67">ظالمین</em> در آیه مطلق هر کسی است که ظلمی و معصیتی هر چند کوچک از او صادر شده</span></span> </h3> <p> <span class="phrase">با این بیان روشن گردید که مراد بکلمه <em rel="fa_2_124_21-21" data-sentence="37:520">ظالمین</em> در آیه مورد بحث (که ابراهیم درخواست     <code class="page" rel="1,415"/> کرد امامت را بذریه من نیز بده، و خدای تعالی در پاسخش فرمود: این عهد من بظالمین نمی‌رسد) مطلق هر کسی است که ظلمی از او صادر شود، هر چند آن کسی که یک ظلم و آنهم ظلمی بسیار کوچک مرتکب شده باشد، حال چه اینکه آن ظلم شرک باشد، و چه معصیت، چه اینکه در همه عمرش باشد، و چه اینکه در ابتداء باشد، و بعد توبه کرده و صالح شده باشد، هیچیک از این افراد نمی‌توانند امام باشند، پس امام تنها آن کسی است که در تمامی عمرش حتی کوچکترین ظلمی را مرتکب نشده باشد.</span> </p> <p>در اینجا بد نیست به یک سرگذشت اشاره کنم، و آن این است که شخصی از یکی از اساتید ما پرسید: به چه بیانی این آیه دلالت بر عصمت امام دارد؟ او در جواب فرمود: مردم بحکم عقل از یکی از چهار قسم بیرون نیستند، و قسم پنجمی هم برای این تقسیم نیست، یا در تمامی عمر ظالمند، و یا در تمامی عمر ظالم نیستند، یا در اول عمر ظالم و در آخر توبه‌کارند، و یا بعکس، در اول صالح، و در آخر ظالمند، و ابراهیم ع شانش، اجل از این است که از خدای تعالی درخواست کند که مقام امامت را بدسته اول، و چهارم، از ذریه‌اش بدهد، پس بطور قطع دعای ابراهیم شامل حال این دو دسته نیست. </p> <p>باقی می‌ماند دوم و سوم، یعنی آن کسی که در تمامی عمرش ظلم نمیکند، و آن کسی که اگر در اول عمر ظلم کرده، در آخر توبه کرده است، از این دو قسم، قسم دوم را خدا نفی کرده، باقی می‌ماند یک قسم و آن کسی است که در تمامی عمرش هیچ ظلمی مرتکب نشده، پس از چهار قسم بالا دو قسمش را ابراهیم از خدا نخواست، و از دو قسمی که خواست یک قسمش مستجاب شد، و آن کسی است که در تمامی عمر معصوم باشد. </p> <h3> <span class="title" rel="2_124">هفت نکته که در باره امام و امامت از آیه کریمه بانضمام آیات دیگر استفاده می‌شود</span> </h3> <p> از بیانی که گذشت چند مطلب روشن گردید: اول: اینکه امامت مقامی است که باید از طرف خدای تعالی معین و جعل شود. </p> <p>دوم: اینکه امام باید بعصمت الهی معصوم بوده باشد. </p> <p>سوم: اینکه زمین مادامی که موجودی بنام انسان بر روی آن هست، ممکن نیست از وجود امام خالی باشد. </p> <p>چهارم: اینکه امام باید مؤید از طرف پروردگار باشد. </p> <p>پنجم: اینکه اعمال بندگان خدا هرگز از نظر امام پوشیده نیست، و امام بدانچه که مردم میکنند آگاه است. </p> <p>ششم: اینکه امام باید بتمامی ما یحتاج انسانها علم داشته باشد، چه در امر معاش و دنیایشان، و چه در امر معاد و دینشان. <code class="page" rel="1,416"/> هفتم اینکه محال است با وجود امام کسی پیدا شود که از نظر فضائل نفسانی ما فوق امام باشد. </p> <p>و این هفت مسئله از امهات و رؤس مسائل امامت است، که از آیه مورد بحث در صورتی که منضم با آیات دیگر شود استفاده می‌شود (و خدا راهنما است). </p> <h3> <span class="title" rel="2_124">امامت مستلزم اهتداء به حق است نه بالعکس</span> </h3> <p> حال خواهی گفت: اگر هدایت امام بامر خدا باشد، یعنی هدایتش بسوی حق باشد، که آن هم ملازم با اهتداء ذاتی او است، هم چنان که از آیه: <span class="aya" rel="10_35" data-words="13-20">أ فمن یهدی إلی الحق أحق أن یتبع</span> الخ، استفاده گردید، باید همه انبیاء امام هم باشند، برای اینکه نبوت هیچ پیغمبری جز با اهتداء از جانب خدای تعالی، و بدون اینکه از کسی بگیرد و یا بیاموزد، تمام نمی‌شود، و وقتی بنا شد موهبت نبوت مستلزم داشتن موهبت امامت باشد، دوباره اشکال، عود می‌کند و بخودتان برمی‌گردد که با آنکه ابراهیم سالها بود که دارای مقام نبوت بود، و بحکم گفتار شما امامت را هم داشت، دیگر چه معنا دارد به او بگوئید حالا که خوب از امتحان در آمدی، تو را امام میکنیم. </p> <p>در جواب می‌گوئیم: آنچه از بیان سابق بدست آمد، بیانی که از آیه استفاده کردیم، تنها این بود که هدایت بحق که همان امامت است، مستلزم اهتداء بحق است، و اما عکس آن را که هر کس دارای اهتداء بحق است باید بتواند دیگران را هم بحق هدایت کند، و خلاصه باید امام باشد، هنوز بیان نکردیم. </p> <p>در آیه شریفه: <span class="aya" rel="6_84-90" data-words="1-111">و وهبنا له إسحاق و یعقوب، کلا هدینا، و نوحا هدینا من قبل، و من ذریته داود، و سلیمان و أیوب، و یوسف، و موسی، و هارون، و کذلک نجزی المحسنین، و زکریا، و یحیی، و عیسی، و إلیاس، کل من الصالحین، و إسماعیل، و الیسع، و یونس، و لوطا و کلا فضلنا علی العالمین، و من آبائهم، و ذریاتهم، و إخوانهم، و اجتبیناهم، و هدیناهم، إلی صراط مستقیم، ذلک هدی الله یهدی به من یشاء من عباده، و لو أشرکوا لحبط عنهم ما کانوا یعملون، أولئک الذین آتیناهم الکتاب و الحکم و النبوة، فإن یکفر بها هؤلاء، فقد وکلنا بها قوما لیسوا بها بکافرین، أولئک الذین هدی الله، فبهداهم اقتده</span><span class="footnote" rel="1" title="سوره انعام آیه ۹۰">*</span> هم این ملازمه نیامده، بلکه تنها اهتداء بحق آمده، بدون اینکه هدایت غیر بحق را هم آورده باشد. </p> <p>اینک برای اطمینان خاطر خواننده عزیز، ترجمه آیات را می‌آوریم تا خود بدقت در آن تدبر کند:  (ما اسحاق و یعقوب را به ابراهیم دادیم، و همه ایشان را هدایت کردیم، نوح را هم قبلا هدایت کرده بودیم، و همچنین از ذریه او، داود و سلیمان و ایوب، و یوسف و موسی، و هارون را، و ما این   <code class="page" rel="1,417"/> چنین نیکوکاران را پاداش میدهیمو نیز زکریا، و یحیی، و عیسی، و الیاس، را که همه از صالحان بودند، و نیز اسماعیل و یسع، و یونس، و لوط، را که هر یک را بر عالمین برتری دادیم و نیز از پدران ایشان، و ذریاتشان، و برادرانشان، که علاوه بر هدایت و برتری، اجتباء هم دادیم و هدایت بسوی صراط مستقیم ارزانی داشتیم، این هدایت، هدایت خداست، که هر کس از بندگان خود را بخواهد با آن هدایت می‌کند، و اگر بندگانش شرک بورزند، اجر کارهایی که می‌کنند حبط خواهد شدو اینها همانهایند که کتاب و حکم و نبوتشان دادیم، پس اگر قوم تو بقرآن و هدایت کفر بورزند مردمی دیگر را موکل بر آن کرده‌ایم، که هرگز بان کفر نمی‌ورزندو آنان کسانی هستند که خدا هدایتشان کرده، پس بهدایتشان اقتداء کن). </p> <p>بطوری که ملاحظه می‌کنید، در این آیات برای جمع کثیری از انبیاء، اهتداء بحق را اثبات کرده، ولی هدایت دیگران را بحق، اثبات نکرده، و در آن سکوت کرده است. </p> <p>و از سیاق این آیات بطوری که ملاحظه می‌کنید بر می‌آید: که هدایت انبیاء ع چیزیست که وضع آن تغییر و تخلف نمی‌پذیرد و این هدایت بعد از رسول خدا (ص) هم، هم چنان در امتش هست، و از میانه امتش برداشته نمی‌شود، بلکه در میانه امت او آنان که از ذریه ابراهیم ع هستند، همواره این هدایت را در اختیار دارند، چون ازآیه شریفه:  (<span class="aya" rel="43_26-28" data-words="1-24">و إذ قال إبراهیم لأبیه و قومه إننی براء مما تعبدون، إلا الذی فطرنی فإنه سیهدین، و جعلها کلمة باقیة فی عقبه، لعلهم یرجعون</span>، و چون ابراهیم بپدرش و قومش گفت: من از آنچه شما می‌پرستید بیزارم، تنها آن کس را می‌پرستم که مرا بیافرید، و بزودی هدایت می‌کند، و خداوند آن هدایت را کلمه‌ای باقی در عقب ابراهیم قرار داد، باشد که بسوی خدا باز گردند).<span class="footnote" rel="1" title="سوره زخرف آیه ۲۸">*</span>، بر میاید که ابراهیم دو مطلب را اعلام کرد، یکی بیزاریش را از بت‌پرستی در آن حال، و یکی داشتن آن هدایت را در آینده. </p> <p>و این هدایت، هدایت به امر خداست، و هدایت حق است، نه هدایت بمعنای راهنمایی، که سر و کارش با نظر و اعتبار است، چون ابراهیم ع در آن ساعت که این سخن را می‌گفت هدایت بمعنای راهنمایی را دارا بود، چون داشت از بت‌پرستی بیزاری می‌جست، و یکتاپرستی خود را اعلام می‌کرد، پس آن هدایتی که خدا خبر داد بزودی بوی می‌دهد، هدایتی دیگر است. </p> <p>و خدا هم خبر داد که هدایت باین معنا را کلمه‌ای باقی در دودمان او قرار می‌دهد. و این مورد یکی از مواردی است که قرآن کریم لفظ کلمه را بر یک حقیقت خارجی اطلاق کرده، نه بر سخن، هم چنان که آیه:  (<span class="aya" rel="48_26" data-words="18-25">و ألزمهم کلمة التقوی و کانوا أحق بها</span>، کلمه تقوی را لازم لا ینفک آنان کرد،   <code class="page" rel="1,418"/> و ایشان از سایرین سزاوارتر بدان بودند)<span class="footnote" rel="1" title="سوره فتح آیه ۲۶">*</span>، مورد دوم این اطلاق است. </p> <p>از آنچه گذشت این معنا روشن گردید، که امامت بعد از ابراهیم در فرزندان او خواهد بود، و جمله:  (خدایا در ذریه‌ام نیز بگذار، فرمود، عهد من به ستمکاران نمی‌رسد) هم اشاره‌ای بدین معنا دارد، چون ابراهیم از خدا خواست تا امامت را در بعضی از ذریه‌اش قرار دهد، نه در همه، و جوابش داده شد که در همین بعض هم به ستمگران از فرزندانش نمی‌رسد، و پر واضح است که همه فرزندان ابراهیم و نسل وی ستمگر نبوده‌اند، تا نرسیدن عهد به ستمگران معنایش این باشد که هیچ یک از فرزندان ابراهیم عهد امامت را نائل نشوند، پس این پاسخی که خداوند به درخواست او داد، در حقیقت اجابت او بوده، اما با بیان اینکه امامت عهدی است، و عهد خدای تعالی به ستمگران نمی‌رسد. </p> <p> <span class="aya" rel="2_124" data-words="18-21">لا ینال عهدی الظالمین</span> الخ، در این تعبیر اشاره‌ای است به اینکه ستمگران در نهایت درجه دوری از ساحت عهد الهی هستند، پس این جمله استعاره‌ای است بکنایه. </p> <h3>بحث روایتی‌ <span class="title" rel="2_124">روایتی در باره مقاماتی که جناب ابراهیم (ع) به ترتیب بدست آورد</span> </h3> <p> مرحوم کلینی در کافی از امام صادق ع روایت کرده که فرمود: خدای عز و جل ابراهیم را قبل از آنکه نبی خود بگیرد، بنده خود گرفت، و خدای تعالی قبل از آنکه او را رسول خود بگیرد، نبی خود گرفت، و خدای تعالی قبل از آنکه او را خلیل خود قرار دهد، رسول خودش کرد، و نیز قبل از آنکه امامش کند، خلیلش کرد، چون بحکم آیه: <span class="aya" rel="2_124" data-words="9-12">إنی جاعلک للناس إماما</span>. </p> <p>ابراهیم بعد از آنکه خالص در عبودیت، و سپس دارای نبوت، آن گاه رسالت، و در آخر خلت شده بود، تازه خدا او را امام کرد، و از اینکه از خدا خواست تا این مقام را در ذریه‌اش نیز قرار دهد، معلوم می‌شود که این مقام در نظرش بسیار عظیم آمده، و خدا هم در پاسخش فرموده: که هر کسی لایق این مقام نیست، آن گاه امام صادق ع در تفسیر جمله: <span class="aya" rel="2_124" data-words="18-21">لا ینال عهدی الظالمین</span> فرمود:  (هیچوقت سفیه، امام پرهیزکاران نمی‌شود).<span class="footnote" rel="2" title="اصول کافی ج ۱ ص ۱۷۵ حدیث ۲ و ص ۱۷۴ حدیث ۱ و حدیث ۴ از ص ۱۷۵">*</span> مؤلف: این معنا بطریقی دیگر نیز از آن جناب، و باز بطریق دیگر از امام باقر ع نقل شده، که شیخ مفید، همان را از امام صادق ع روایت کرده است.<span class="footnote" rel="3" title="تفسیر برهان ج ۱ ص ۱۵۱ حدیث ۱۰">*</span>       <code class="page" rel="1,419"/> و اینکه فرمود:  (خداوند ابراهیم را قبل از آنکه نبی خود کند بنده خود کرد) تا آخر، این معنا را از آیه‌ <span class="aya" rel="21_51" data-words="1-11">و لقد آتینا إبراهیم رشده من قبل، و کنا به عالمین</span> -تا جمله- <span class="aya" rel="21_56" data-words="14-15">من الشاهدین</span>)<span class="footnote" rel="1" title="سوره انبیاء آیه ۵۱">*</span> استفاده فرموده، چون این آیه می‌رساند: خدای تعالی قبل از آنکه او را نبی خود کند، در همان ابتداء امر دارای رشد کرد، و رشد، همان عبودیت است. </p> <p>این نکته را هم باید دانست که، اینکه خدا کسی را بنده خود بگیرد، غیر از این است که کسی خودش بنده خدا باشد، برای اینکه بنده بودن چیزی نیست که اختصاص بکسی داشته باشد، بلکه لازمه ایجاد و خلقت است، هر موجودی که دارای فهم و شعور باشد، همین که تشخیص بدهد که مخلوق است تشخیص میدهد که بنده است این چیزی نیست که اتخاذ و جعل بر دارد، و خداوند در باره کسی بفرماید: من فلانی را بنده خود اتخاذ کردم، یا او را بنده قرار دادم، بندگی باین معنا عبارتست از اینکه موجود، هستیش مملوک برای رب خود باشد، مخلوق و مصنوع او باشد، حال چه اینکه این موجود در صورتی که انسان باشد در زندگیش بمقتضای مملوکیت ذاتی خود رفتار بکند، و تسلیم در برابر ربوبیت رب عزیز خود باشد، یا آنکه از رسم عبودیت خارج بوده باشد، و به لوازم آن عمل نکند، بالأخره آسمان برود یا زمین، بنده و مخلوق است، هم چنان که خدای تعالی در این باره فرموده:  (<span class="aya" rel="19_93" data-words="1-11">إن کل من فی السماوات و الأرض إلا آتی الرحمن عبدا</span> : هیچ کس در آسمانها و زمین نیست، مگر آنکه بحال بندگی نزد خدای رحمان می‌آید).<span class="footnote" rel="2" title="سوره مریم آیه ۹۳">*</span> گو اینکه در صورتی که بر طبق رسوم عبودیت، و بمقتضای سنت‌های بردگی عمل نکند، و در عوض پلنگ دماغی و طغیان بورزد، از نظر نتیجه می‌توان گفت که او بنده خدا نیست، چون بنده بان کسی می‌گویند که تسلیم در برابر مالکش باشد، و زمام تدبیر امور خود را بدست او بداند، پس جا دارد که تنها کسانی را بنده بنامیم که علاوه بر عبودیت ذاتیش، عملا هم بنده باشد، و بنده حقیقی چنین کسی است، که خدا هم در باره او می‌فرماید:  (<span class="aya" rel="25_63" data-words="1-8">و عباد الرحمن، الذین یمشون علی الأرض هونا</span>، بندگان رحمان کسانی هستند که در زمین با تواضع و ذلت قدم بر میدارند) الخ.<span class="footnote" rel="3" title="سوره فرقان آیه ۶۳">*</span> و بنا بر این اگر کسی باشد که علاوه بر بندگی ذاتی و عملیش، خدا هم او را بنده خود اتخاذ کرده باشد، یعنی بندگی او را پذیرفته باشد، و با ربوبیتش بوی اقبال کرده باشد، که معنای ولایت خدایی هم، همین است در نتیجه او خودش متولی و عهده‌دار امور او می‌شود، آن طور که یک مالک امور بنده خود را به عهده دارد. </p> <p>و عبودیت، خود کلید ولایت خدایی است، هم چنان که کلام ابراهیم هم که گفت:       <code class="page" rel="1,420"/> (<span class="aya" rel="7_196" data-words="1-10">إن ولیی الله الذی نزل الکتاب، و هو یتولی الصالحین</span>، بدرستی سرپرست من خدایی است که کتاب نازل کرده، و سرپرستی صالحان را یعنی آنان که شایستگی ولایت او را دارند، بعهده خود گرفته).<span class="footnote" rel="1" title="سوره اعراف آیه ۱۹۶">*</span> و خدای تعالی رسول اسلام را هم در آیات قرآنش بنام عبد نامیده، و فرموده (<span class="aya" rel="18_1" data-words="3-7">الذی أنزل علی عبده الکتاب</span>، خدایی که بر بنده‌اش این کتاب را نازل کرد)<span class="footnote" rel="2" title="سوره کهف آیه ۱">*</span>، و نیز فرموده:  (<span class="aya" rel="57_9" data-words="3-7">ینزل علی عبده آیات بینات</span>، آیاتی روشن بر بنده‌اش نازل می‌کند)،<span class="footnote" rel="3" title="سوره حدید آیه ۹">*</span>، و نیز فرموده:  (<span class="aya" rel="72_19" data-words="4-7">قام عبد الله یدعوه</span>، بنده خدا برخاست تا او را بخواند)<span class="footnote" rel="4" title="سوره جن آیه ۱۹">*</span> پس روشن شد که اتخاذ عبودیت همان ولایت و سرپرستی کردن عبد است. </p> <h3> <span class="title" rel="2_124">فرق بین <em>نبی</em> و <em>رسول</em> </span> </h3> <p> و اینکه امام ع فرمود:  (و خداوند قبل از آنکه او را رسول بگیرد نبی گرفت)، دلالت دارد بر اینکه میانه رسول و نبی فرق است، و فرق آن دو بطوری که از روایات ائمه اهل بیت ع بر می‌آید این است که نبی کسی است که در خواب واسطه وحی را می‌بیند، و وحی را میگیرد، ولی رسول کسی است که فرشته حامل وحی را در بیداری می‌بیند، و با او صحبت می‌کند. و آنچه از داستانهای ابراهیم بر می‌آید، این است که مقاماتی که آن جناب بدست آورده، بهمین ترتیبی بوده که در این روایت آمده، یعنی نخست مقام عبودیت، و سپس نبوت، و بعد رسالت، آن گاه خلت، و در آخر امامت بوده، اینک آیاتی که این، ترتیب از آنها استفاده می‌شود از نظر خواننده می‌گذرد. </p> <p> <span class="aya" rel="19_41-42" data-words="1-27">و اذکر فی الکتاب إبراهیم، إنه کان صدیقا نبیا، إذ قال لأبیه یا أبت!لم تعبد ما لا یسمع و لا یبصر و لا یغنی عنک شیئا؟</span>.<span class="footnote" rel="5" title="سوره مریم آیه ۴۱-۴۲">*</span> از این آیه بر می‌آید، آن روز که ابراهیم این اعتراض را به پدر خود میکرد، که چرا چیزی می‌پرستی، که نه می‌شنود، و نه می‌بیند، و نه دردی از تو دوا میکند؟ نبی بوده -و این آیه آنچه را که ابراهیم در آغاز ورودش در میانه قوم گفت، تصدیق میکند، آن روز گفت:  (<span class="aya" rel="43_26-27" data-words="8-16">إننی براء مما تعبدون، إلا الذی فطرنی فإنه سیهدین</span>، من‌از آنچه شما میپرستید بیزارم، تنها کسی را می‌پرستم که مرا بیافرید، و بزودی هدایتم می‌کند).<span class="footnote" rel="6" title="سوره زخرف آیه ۲۷">*</span> <span class="aya" rel="11_69" data-words="1-10">و لقد جاءت رسلنا إبراهیم بالبشری، قالوا: سلاما، قال: سلام</span>. این آیه راجع به آمدن فرشته نزد ابراهیم است که او را بشارت دادند به صاحب فرزند شدن، و خبر دادند که برای نزول عذاب بر قوم لوط آمده‌اند، و این داستان در اواخر عمر ابراهیم، و سنین پیری او و بعد از جدایی از پدر و قومش اتفاق افتاده، که در آن، ملائکه خدا را در بیداری دیده، و با آنان صحبت کرده             <code class="page" rel="1,421"/> است.<span class="footnote" rel="1" title="سوره هود آیه ۶۹">*</span> و اینکه امام (ع) فرمود:  (خدا ابراهیم را قبل از آنکه خلیل و دوست خود قرار دهد رسول خود قرار داد)، آن را از آیه:  (<span class="aya" rel="4_125" data-words="12-21">و اتبع ملة إبراهیم حنیفا، و اتخذ الله إبراهیم خلیلا</span>، ملت ابراهیم را که حنیف است پیروی کند، و خدا ابراهیم را خلیل بگرفت).<span class="footnote" rel="2" title="سوره نساء آیه ۱۲۵">*</span> استفاده کرده، چون از ظاهرش برمی‌آید اگر خدا او را خلیل خود گرفت برای خاطر این ملت حنفیه‌ای که وی به امر پروردگارش تشریع کرد، بگرفت چون مقام آیه مقام بیان شرافت و ارج کیش حنیف ابراهیم است، که به خاطر شرافت آن کیش، ابراهیم بمقام خلت مشرف گردید. </p> <h3> <span class="title" rel="2_124">معنی <em>خلیل</em> و فرق آن با <em>صدیق</em> </span> </h3> <p> و کلمه خلیل از نظر مصداق، خصوصی‌تر از کلمه:  (صدیق) است. چون دو نفر دوست همین که در دوستی و رفاقت صادق باشند، کلمه صدیق بر آن دو صادق است، ولی باین مقدار آن دو را خلیل نمی‌گویند، بلکه وقتی یکی از آن دو را خلیل دیگری می‌نامند، که حوائج خود را جز باو نگوید، چون خلت بمعنای فقر و حاجت است. </p> <p>و اینکه فرمود:  (خدای تعالی ابراهیم را قبل از آنکه امام بگیرد، خلیل خود گرفت) الخ، معنایش از بیان گذشته، روشن گردید. </p> <p>و اینکه فرمود:  (سفیه، امام مردم با تقوی نمی‌شود)، اشاره است بآیه شریفه:  (<span class="aya" rel="2_130-131" data-words="1-30">و من یرغب عن ملة إبراهیم إلا من سفه نفسه، و لقد اصطفیناه فی الدنیا، و إنه فی الآخرة لمن الصالحین، إذ قال: له ربه أسلم، قال: أسلمت لرب العالمین</span>، آن کس که از ملت و کیش ابراهیم روی بگرداند، خود را سفیه کرده است، که ما او را در دنیا برگزیدیم، و او در آخرت از صالحان است، چون پروردگارش به او گفت: تسلیم شو، گفت: برای رب العالمین تسلیم هستم).<span class="footnote" rel="3" title="سوره بقره آیه ۱۳۰-۱۳۱">*</span> خدای سبحان اعراض از کیش ابراهیم را که نوعی ظلم است سفاهت خوانده و در مقابل آن، اصطفاء را ذکر کرده، آن گاه آن را با سلام تفسیر کرده، و استفاده این نکته از جمله:  (<span class="aya" rel="2_131" data-words="1-5">إذ قال له ربه أسلم</span>، الخ، محتاج بدقت است، آن گاه اسلام و تقوی را یکی، و یا بمنزله یک چیز دانسته و فرموده:  (<span class="aya" rel="3_102" data-words="5-15">اتقوا الله حق تقاته، و لا تموتن إلا و أنتم مسلمون</span>، از خدا بپرهیزید حق پرهیز کردن، و زنهار، نمیرید مگر آنکه در حال اسلام باشید).<span class="footnote" rel="4" title="سوره آل عمران آیه ۱۰۲">*</span> دقت فرمائید. </p> <h3> <span class="title" rel="2_124">چند روایت در ذیل آیه شریفه-124</span> </h3> <p> و از شیخ مفید از درست و هشام از ائمه ع روایت شده، که فرمودند: ابراهیم نبی بود، ولی امام نبود، تا آنکه خدای تعالی فرمود: <span class="aya" rel="2_124" data-words="9-16">إنی جاعلک للناس إماما، قال و من ذریتی</span> خدای تعالی در پاسخ درخواستش فرمود: <span class="aya" rel="2_124" data-words="18-21">لا ینال عهدی الظالمین</span>، و معلوم است کسی که بتی،         <code class="page" rel="1,422"/> و یا وثنی، و یا مجسمه‌ای بپرستد، امام نمی‌شود.<span class="footnote" rel="1" title="تفسیر برهان ج ۱ ص ۱۵۱ حدیث ۱۱">*</span> مؤلف: معنای این حدیث از آنچه گذشت روشن شد. </p> <p>مرحوم شیخ طوسی در امالی با ذکر سند و ابن مغازلی، در مناقب، بدون ذکر سند از ابن مسعود روایت کرده، که گفت: رسول خدا (ص) در تفسیر آیه‌ای که حکایت کلام خدا به ابراهیم است، فرمود: کسی که بجای سجده برای من، برای بتی سجده کند، من او را امام نمیکنم، آن گاه رسول خدا  (ص) فرمود: این دعوت ابراهیم در من و برادرم علی که هیچیک هرگز برای بتی سجده نکردیم منتهی شد.<span class="footnote" rel="2" title="امالی الطوسی ج ۱ ص ۳۸۸ و تفسیر برهان ج ۱ ص ۱۵۱ حدیث ۴">*</span> مؤلف: و این روایت از روایاتی است که دلالت بر امامت رسول خدا (ص) دارد. </p> <p>و در تفسیر الدر المنثور است که وکیع، و ابن مردویه از علی بن ابی طالب ع از رسول خدا (ص) روایت کرده، که در تفسیر جمله: <span class="aya" rel="2_124" data-words="18-21">لا ینال عهدی الظالمین</span> فرمود: اطاعت خدا جز در کار نیک صورت نمی‌گیرد.<span class="footnote" rel="3" title="تفسیر الدر المنثور ج ۱ ص ۱۱۸">*</span> و نیز در تفسیر الدر المنثور است که عبد بن حمید، از عمران بن حصین، روایت کرده که گفت: از رسول خدا (ص) شنیدم می‌فرمود: اطاعت هیچ مخلوقی در نافرمانی خدا مشروع نیست.<span class="footnote" rel="4" title="تفسیر الدر المنثور ج ۱ ص ۱۱۸">*</span> مؤلف: معنای این حدیث از آنچه گذشت روشن است. </p> <p>و در تفسیر عیاشی به سندهایی چند از صفوان جمال روایت کرده که گفت: ما در مکه بودیم، در آنجا گفتگو از آیه: <span class="aya" rel="2_124" data-words="1-7">و إذ ابتلی إبراهیم ربه بکلمات فأتمهن</span> به میان آمد فرمود: خدا آن را با محمد و علی و امامان از فرزندان علی تمام کرد، آنجا که فرمود:  (<span class="aya" rel="3_34" data-words="1-8">ذریة بعضها من بعض، و الله سمیع علیم</span>، ذریه‌ای که بعضی از بعض دیگرند، و خدا شنوا و دانا است). </p> <p><span class="phrase">مؤلف: این روایت آیه شریفه را بر این مبنا معنا کرده، که مراد به لفظ <em rel="fa_2_124_6-6" data-sentence="67:642">کلمه</em> امامت باشد، هم چنان که در آیه: <span class="aya" rel="43_27-28" data-words="4-11">فإنه سیهدین، و جعلها کلمة باقیة فی عقبه</span>،<span class="footnote" rel="5" title="سوره زخرف آیه ۲۶-۲۸">*</span> نیز باین معنا تفسیر شده است.<span class="footnote" rel="6" title="عیاشی ج ۱ ص ۵۷ حدیث ۸۸">*</span> و بنا بر این معنای آیه این می‌شود: چون خدای تعالی ابراهیم را بکلماتی که عبارت بود از امامت خودش، و امامت اسحاق، و ذریه او بیازمود، و آن کلمات را با امامت محمد و امامان از اهل بیت او که از دودمان اسماعیل هستند تمام کرد، آن گاه این معنا را با جمله: <span class="aya" rel="2_124" data-words="9-12">إنی جاعلک للناس إماما</span> تا آخر آیه روشن ساخت.</span> </p> 
