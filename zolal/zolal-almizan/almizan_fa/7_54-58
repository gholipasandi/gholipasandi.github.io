<h3 class="ayas">سوره الأعراف آیه‌های ۵۴ تا ۵۸</h3><code class="section" rel="7_54-58"/><h3>ترجمه آیات</h3> <p> <span class="trans" rel="7_54">پروردگار شما خدایی است که آسمان‌ها و زمین را در شش روز آفرید سپس بر عرش (و مقام تدبیر امر اشیاء) بر آمد، شب را با روز می‌پوشاند در حالی که روز، شتابان شب را می‌جوید و (نیز) خورشید و ماه و ستارگان را بیافرید در حالی که رام فرمان اویند، هان!از آن او است آفرینش و امر، پر برکت است پروردگار جهانیان.  «۵۴» </span><span class="trans" rel="7_55">پروردگار خویش را از روی لابه و در نهان بخوانید زیرا او تجاوزکاران را دوست ندارد.  «۵۵» </span><span class="trans" rel="7_56">و در زمین پس از اصلاح آن فساد نینگیزید و او را از روی بیم و امید بخوانید چون رحمت خدا به نیکوکاران نزدیک است. <code class="page" rel="8,184"/> «۵۶» </span><span class="trans" rel="7_57"> و او است که در پیشاپیش رحمت (باران) خود بادها را مژده دهنده می‌فرستد تا آن گاه که ابری سنگین بردارد آن را به سرزمین مرده برانیم بدانوسیله آب فرو باریم و با آن آب از هر گونه میوه‌ها (از زمین) بیرون آوریم، هم چنان مردگان را بیرون آوریم شاید شما متذکر شوید.  «۵۷» </span><span class="trans" rel="7_58">و سرزمین پاک روئیدنیش به اذن خدایش بیرون می‌آید و آنکه ناپاک است (گیاهش) جز اندکی ناچیز بیرون نمی‌آید، هم چنان آیات را می‌گردانیم (و پیاپی ذکر می‌کنیم) برای مردمی که سپاسگزارند «۵۸» </span></p>       <h3>بیان آیات</h3> <p> این آیات متصل و مربوط به آیات قبل است، چون در آیات قبل وبال شرک به خدا و تکذیب آیات او را بیان نموده می‌فرمود: گناه انسان را به هلاکت ابدی و شقاوت همیشگی دچار می‌کند، این آیات هم همان بیان را تعقیب نموده و آن را تعلیل می‌کند به اینکه پروردگار همه عالم یکی است، و تدبیر همه امور بدست او است، بنا بر این، شکر او و خضوع در برابرش بر همه واجب است. و این یگانگی رب العالمین را به دو طریق تاکید می‌نماید: یکی از این راه که خدای تعالی کسی است که آسمان‌ها و زمین را آفریده و امور آن را به نظام احسنی که جمیع اجزاء و اطراف آن را به هم مرتبط می‌سازد تدبیر می‌نماید، پس او به تنهایی رب العالمین است. </p> <p>یکی هم از این راه که خدای تعالی آن کسی است که برای جمیع خلایق روزی فراهم نموده و انواع میوه‌ها و غلات و هر رزق دیگری را به عجیب‌ترین و لطیف‌ترین وجهی آفریده، و این خود دلیل بر این است که پروردگار دیگری برای عالم نیست. </p> <p> <span class="aya" rel="7_54" data-words="1-11">إن ربکم الله الذی خلق السماوات و الأرض فی ستة أیام</span> بحث در باره آسمان و شش روزی که خداوند آسمان و زمین را در طول آن مدت آفریده، در تفسیر سوره <em>حم سجده</em> خواهد آمد-ان شاء اللَّه-. </p> <p> <span class="aya" rel="7_54" data-words="12-28">ثم استوی علی العرش یغشی اللیل النهار یطلبه حثیثا و الشمس و القمر و النجوم مسخرات بأمره</span>  <em>استواء</em> به معنای تسلط و استقرار بر چیزی است، و گاهی هم در معنای تساوی استعمال می‌شود، مثلا گفته می‌شود: استوی زید و عمرو زید و عمرو با هم برابرند ، در جمله‌ <span class="aya" rel="9_19" data-words="20-23">لا یستوون عند الله</span> از قرآن کریم نیز به این معنا است. </p> <p> <span class="phrase"><em rel="fa_7_54_15-15" data-sentence="0:142">عرش</em> به معنای تختی است که پادشاه بر آن می‌نشیند، و چه بسا در بعضی از موارد<code class="page" rel="8,185"/> استعمال کنایه از مقام سلطنت باشد.</span> </p> <h3> <span class="title" rel="7_54"><span class="phrase">معنای <em rel="fa_7_54_15-15" data-sentence="6:70">عرش</em> و مراد از <em>عرش خدا</em> و تشبیه و تنظیر عرش خدا به کرسی‌های حکومتی</span></span> </h3> <p> <span class="phrase">راغب در مفردات گفته است: عرش در اصل به معنای چیزی است که سقف داشته باشد و به <em rel="fa_7_54_15-15" data-sentence="77:202">عروش</em> جمع بسته می‌شود، مانند <span class="aya" rel="2_259" data-words="6-10">و هی خاویة علی عروشها</span>، و به همین معنا گفته می‌شود برای درخت مو، عرشی ساختم یعنی چیزی مثل سقف که همان داربست باشد درست کردم.</span> سپس می‌گوید: هودجی را هم که برای زنان می‌ساخته‌اند از جهت شباهتی که به داربست داشته، عرش می‌نامیدند، و معنای <em>عرشت البئر</em> این است که من بر روی چاه سایه‌بان و سقف زدم، و نشیمن‌گاه سلطان را هم که عرش می‌نامند به اعتبار بلندی آن است. آن گاه می‌گوید: عرش خدا چیزی است که بشر از درک حقیقت آن عاجز است، و تنها اسمی از آن می‌داند، و این حرفهایی که عوام از روی اوهام خود در باره آن زده‌اند صحیح نیست، زیرا اگر وهم بتواند آن را درک کند، پس حامل او هم تواند بود، و خدا از آن بزرگتر است که اوهام ما حامل عرش او باشد، هم چنان که فرموده: <span class="aya" rel="35_41" data-words="1-17">إن الله یمسک السماوات و الأرض أن تزولا و لئن زالتا إن أمسکهما من أحد من بعده</span><span class="footnote" rel="1" title="خداوند آسمان‌ها و زمین را از اینکه از جای خود زائل شوند نگاه می‌دارد و اگر زائل شوند، کسی بعد از خدا آنها را نگاه نمی‌دارد سوره فاطر آیه ۴۱">*</span> بعضی هم گفته‌اند: عرش خدا همان ملک اعلا و کرسی او، فلک کواکب است، و استدلال کرده‌اند به فرمایش رسول خدا  (ص) که فرمود: آسمان‌های هفتگانه و زمین‌های هفتگانه در برابر کرسی جز حلقه‌ای در برابر بیابان پهناوری نیست، و کرسی خدا هم در برابر عرش او همین نسبت را دارد<span class="footnote" rel="2" title="مفردات راغب ص ۳۴۱ ماده عرش">*</span>. </p> <p><span class="phrase">از قدیم الایام عادت بر این جریان داشته که مردم برای حکام و مصادر امور خود نشیمن‌گاهی از قبیل بساط و یا متکا فراهم می‌کرده‌اند که اختصاص به آنان داشته و از نشیمن‌گاه دیگران متمایز بوده است، این عادت هم چنان ادامه داشته تا آنکه رفته رفته برای سلاطین و حکام خود کرسی و تخت درست کرده و آن را <em rel="fa_7_54_15-15" data-sentence="288:322">عرش</em> نامیدند که هم اهمیتش از پشتی و متکا بیشتر بود، و هم اختصاصش به سلطان شدیدتر، و کرسی از تخت عمومی‌تر است، تداول این امر باعث شد که اصلا سلطان به تخت شناخته شود، و تخت هم به سلطان، و خلاصه کلمه عرش و تخت معنای سلطان و مقام او را فهمانیده، تا مردم از شنیدن آن متوجه نقطه‌ای شوند که مرکز تدبیر امور مملکت و اداره شؤون آن است.</span> </p> <p>     <code class="page" rel="8,186"/> برای روشن شدن این مطلب ناگزیر باید مملکتی را در نظر بگیریم که در آن عده‌ای از نفوس بشر یا به علت و عاملی از عوامل طبیعی و یا اقتصادی و یا سیاسی دور هم جمع شده و در امور خود مستقل و از سایر جوامع متمایز گشته‌اند، چون می‌بینیم چنین مردمی وقتی می‌توانند به اعمال حیاتی خود ادامه داده و هر کدام به قدر وزن اجتماعیش کار کرده، از نتایج کار خود بهره‌مند شوند که وحدت اجتماعی‌شان محفوظ باشد و به شهادت تجربه قطعی، وقتی این وحدت محفوظ می‌ماند و زمانی ممکن است عوامل مختلف و اعمال و خواسته‌های متشتت متوجه به یک غرض شود و همه در یک مسیر قرار گیرند که زمام و سر نخ تمامی این مختلفات در یک جا جمع شده و به دست شخص واحدی سپرده شود که بتواند با حسن تدبیر، حیات جامعه را ادامه دهد، و گر نه در اندک زمانی جامعه متلاشی می‌گردد، و لذا می‌بینیم جوامع مترقی دنیا اعمال جزئی را تقسیم نموده و زمام هر قسمتی را به یک کرسی و یک اداره می‌سپارند، آن گاه آن کرسی‌ها و آن دوائر را نیز به شعبه‌هایی تقسیم‌بندی نموده، باز زمام شعبه هر قسمتی را به یک کرسی ما فوقی می‌دهند، و این روش را از پایین به بالا ادامه می‌دهند تا زمام و سر نخ تمامی شؤون کشور را در یک جا متمرکز ساخته آن را به دست شخص واحدی که در بحث ما صاحب عرش نامیده می‌شود بسپارند. </p> <p>اثر عجیب این وحدت در عین کثرت این است که وقتی که یک امری از ناحیه صاحب عرش صادر می‌شود در کمترین مدت به جمیع کرسی‌های مملکتی رسیده و در هر اداره‌ای به شکل مناسب به آن اداره متشکل شده، کرسی‌نشین آن اداره از آن امر درس و دستور مخصوص مناسب با کار خود را می‌گیرد، مثلا همین امر در کرسی‌های مربوط به امور مالی به صورت یک تکلیف مالی در می‌آید، و در ادارات مربوط به سیاست یک دستور سیاسی می‌شود، و در ارتش صورت یک تکلیف دفاعی به خود می‌گیرد و همچنین. </p> <p>پس جمیع اعمال و ارادات و احکام بیرون از حد و حصری که در پهنای مملکت و در بین میلیونها جمعیت جریان دارد پیوسته در کرسی‌ها و ادارات، مجتمع و متمرکز شده و آن ادارات نیز در کرسی‌های ما فوق خود متراکم می‌شوند تا منتهی به صاحب عرش گردند، آنجا است که جمیع تفاصیل و جزئیات امور جاری در کشور متراکم و متحد می‌شود، هم چنان که این امر واحد و متمرکز در نزد صاحب عرش هر چه از مقام او پایین‌تر آید تکثر و انشعابش بیشتر می‌شود تا منتهی به اعمال و ارادات اشخاص جامعه گردد. </p> <p>این مثال را زدیم تا خواننده از این نظام، که نظامی است اعتباری و قراردادی، پی به نظام تکوین ببرد، چون اگر در نظام تکوین دقت کنیم، خواهیم دید که آن نیز همین طور است، <code class="page" rel="8,187"/> یعنی حوادث جزئی عالم منتهی به علل و اسباب جزئی است و آن اسباب منتهی و مستند به اسباب کلی دیگری است، همچنین تا همه منتهی به ذات خدای سبحان شود، با این تفاوت که صاحب عرش در مثالی که زدیم خودش در کرسی‌های پایین و بالای سر صاحبان کرسی و حاضر در نزد یک یک افراد نیست، بخلاف خدای سبحان که با همه و محیط بر همه است، چون مالکیت خدای سبحان حقیقی و مالکیت صاحب عرش در مثال بالا اعتباری است. </p> <h3> <span class="title" rel="7_54"><span class="phrase">مرحله و مقامی که در عالم کون زمام جمیع حوادث و اسباب آنها و ترتیب سلسله علل بدانجا منتهی می‌شود <em rel="fa_7_54_15-15" data-sentence="96:14">عرش</em> نامیده می‌شود</span></span> </h3> <p> <span class="phrase">پس در عالم کون با همه اختلافی که در مراحل آن است مرحله‌ای وجود دارد که زمام جمیع حوادث و اسباب که علت وجود آن حوادثند و ترتیب و ردیف کردن سلسله علل و اسباب منتهی به آنجا می‌باشد و نام آن مرحله و مقام، <em rel="fa_7_54_15-15" data-sentence="201:5">عرش</em> است.</span> و به زودی خواهد آمد که صور امور کونیه‌ای که به تدبیر خدای تعالی اداره می‌شود هر چه هست در عرش خدای تعالی موجود است، و در این باره است که می‌فرماید: <span class="aya" rel="6_59" data-words="1-4">و عنده مفاتح الغیب...</span>. </p> <p>پس اینکه فرمود: <span class="aya" rel="7_54" data-words="12-15">ثم استوی علی العرش</span> کنایه است از استیلاء و تسلطش بر ملک خود و قیامش به تدبیر امور آن، بطوری که هیچ موجود کوچک و بزرگی از قلم تدبیرش ساقط نمی‌شود، و در تحت نظامی دقیق هر موجودی را به کمال واقعیش رسانیده حاجت هر صاحب حاجتی را می‌دهد، و لذا در سوره <em>یونس</em> آیه"3"پس از ذکر استواء، تدبیر خود را ذکر می‌کند و می‌فرماید: <span class="aya" rel="10_3" data-words="16-17">یدبر الأمر</span>. </p> <p>سپس بیان اجمالی قبل را تفصیل داده، می‌فرماید: <span class="aya" rel="7_54" data-words="16-20">یغشی اللیل النهار یطلبه حثیثا</span> یعنی شب را به روز می‌پوشاند، و روز به سرعت شب را طلب می‌کند تا آن را بپوشاند، این جمله اشعار دارد به اینکه اصل، ظلمت است و نور روز چیزی است که از درخشندگی خورشید پیدا می‌شود، و روز پدیده‌ای است که عارض بر شب و همان ظلمت مخروطی شکلی می‌شود که دائما نصف کمتر سطح کره زمین را پوشانیده است. </p> <p>و چون دائما نور خورشید در روی زمین در حرکت است قهرا ظلمت مخروطی شکل هم در حرکت و گویا مورد تعقیب روز است. </p> <p>و اینکه فرمود: <span class="aya" rel="7_54" data-words="21-28">و الشمس و القمر و النجوم مسخرات بأمره</span> معنایش این است که خداوند آفتاب و ماه و ستارگان را آفرید در حالی که همه مسخر امر او و جاری بر طبق مشیت او هستند. </p> <p><span class="phrase">بعضی از قراء <em rel="fa_7_54_22-22" data-sentence="13:142">شمس</em> ، <em rel="fa_7_54_24-24" data-sentence="71:127">قمر</em> و <em rel="fa_7_54_26-26" data-sentence="129:111">نجوم</em> را به رفع قرائت کرده، و بنا بر این قرائت، این سه کلمه مبتدای معطوف به هم و <em rel="fa_7_54_27-27" data-sentence="262:20">مسخرات</em> خبر آنها خواهد بود.</span> </p> <p><span class="phrase">حرف باء در <em rel="fa_7_54_28-28" data-sentence="11:325">بامره</em> برای سببیت است، و بطوری که از سیاق آیه بر می‌آید مجموع آیه<code class="page" rel="8,188"/> مورد بحث به منزله تفسیری است برای جمله‌ <span class="aya" rel="7_54" data-words="12-15">ثم استوی علی العرش</span>، و اغلب آیاتی که عرش خدا را ذکر می‌کند، مانند همین آیه چیزی را هم که دلالت بر تدبیر خدای تعالی کند، ذکر می‌نماید.</span> </p> <h3> <span class="title" rel="7_54"><span class="phrase">معنی و مراد از <em>خلق</em> و <em rel="fa_7_54_33-33" data-sentence="30:76">امر</em> در: <span class="aya" rel="7_54" data-words="30-33">له الخلق و الأمر</span></span> </span> </h3> <p> <span class="aya" rel="7_54" data-words="29-37">ألا له الخلق و الأمر تبارک الله رب العالمین</span>  <em>خلق</em> به حسب اصل لغت به معنای سنجش و اندازه‌گیری چیزی است برای اینکه چیز دیگری از آن بسازند، و در عرف دین در معنای ایجاد و ابداع بدون الگو استعمال می‌شود. </p> <p> <span class="phrase"><em rel="fa_7_54_33-33" data-sentence="0:527">امر</em> گاهی به معنای شان بوده و جمع آن <em rel="fa_7_54_33-33" data-sentence="87:481">امور</em> است، و گاهی هم به معنای دستور دادن و وادار کردن مامور، به انجام کار مورد نظر می‌باشد، و بعید نیست‌که در اصل هم به همین معنا باشد، و سپس به صورت اسم مصدر استعمال می‌شود و به معنای نتیجه امر و آن نظمی است که در جمیع کارهای مامور و مظاهر حیات او است، و چون این معنا منطبق با همه شؤون حیاتی انسان است، لذا لفظ <em rel="fa_7_54_33-33" data-sentence="450:162">امر</em> به معنای اسم مصدر در شان انسان استعمال شد و آن چیزی که وجودش را اصلاح می‌کند، و نیز از این هم بیشتر وسعت یافته در شان هر چیز، چه انسان و چه غیر انسان استعمال شد.</span> بنا بر این، امر هر چیزی همان شانی است که وجود آن را اصلاح و حرکات و سکنات و اعمال و ارادات گوناگونش را تنظیم می‌کند، پس اگر می‌گویند: امر العبد الی مولاه معنایش این است که مولای عبد حیات و معاش عبد را تدبیر می‌کند، و معنای امر المال الی مالکه این است که: اختیار مال به دست مالک است، و معنای: امر الانسان الی ربه این است که تدبیر مسیر زندگی انسان بدست پروردگار او است. </p> <p><span class="phrase">در اینجا ممکن است کسی اشکال کند که اگر <em rel="fa_7_54_33-33" data-sentence="39:205">امر</em> به معنای شان باشد به صیغه  <em rel="fa_7_54_33-33" data-sentence="122:164">امور</em> ، جمع بسته می‌شود، هم چنان که <em rel="fa_7_54_33-33" data-sentence="210:121">امر</em> به معنای دستور به صیغه <em>اوامر</em> جمع بسته می‌شود، این معنا با اینکه یکی از این دو معنا به دیگری برگردد منافات دارد.</span> </p> <p>جواب این اشکال این است که امثال این تفنن‌ها در لغت بسیار است، و اهل دقت و تتبع به اشباه و نظائر آن زیاد بر می‌خورند، پس امر واسطه‌ای است که هم به عبد ارتباط و اضافه دارد و هم به مولا. هم <em>امر العبد</em> گفته می‌شود، مانند: <span class="aya" rel="2_275" data-words="37-40">و أمره إلی الله</span><span class="footnote" rel="1" title="سوره بقره آیه ۲۷۵">*</span> و هم امر مولی مانند <span class="aya" rel="16_1" data-words="1-3">أتی أمر الله</span><span class="footnote" rel="2" title="سوره نحل آیه ۱">*</span>. </p> <p>خدای تعالی امری را که از اشیاء مالک است در آیه     <code class="page" rel="8,189"/> <span class="aya" rel="36_82-83" data-words="1-16">إنما أمره إذا أراد شیئا أن یقول له کن فیکون، فسبحان الذی بیده ملکوت کل شیء</span><span class="footnote" rel="1" title="سوره یس آیه ۸۴">*</span> تفسیر و بیان کرده، که امری را که او از ذات و صفات و آثار و فعل هر چیزی مالک است همان گفتن <em>کن</em> است که به هر چیزی بگوید موجود می‌شود، یعنی با گفتن کلمه <em>کن</em> حصه‌ای از وجود را بر آن چیز افاضه می‌کند، و آن چیز به آن حصه از وجود موجود می‌شود. </p> <p>این وجود، نسبتی به خدای متعال دارد که به آن اعتبار امر خدا و کلمه الهی <em>کن</em>  است و نسبتی هم به شی‌ء موجود دارد که به آن اعتبار امر آن شی‌ء است و به خداوند بر می‌گردد و خداوند در این آیه از آن به <em>فیکون</em> تعبیر فرموده است. </p> <p>خدای تعالی برای این دو نسبت یعنی نسبتی که امر از یک طرف به خدا و از طرفی دیگر به موجود مخلوق دارد صفات و احکام مختلفی را ذکر کرده، که ما به زودی در جای مناسبی پیرامون آن بحث خواهیم کرد-ان شاء اللَّه تعالی-. </p> <p>حاصل کلام این شد که امر همان ایجاد است چه به ذات چیزی تعلق بگیرد و چه به صفات و افعال و آثار آن، پس همانطوری که امر ذوات موجودات به دست خدا است همچنین امر نظام وجودش نیز به دست او است، چون او از ناحیه خود چیزی از صفات و افعال خود را مالک نیست. </p> <h3> <span class="title" rel="7_54"><span class="phrase">فرق بین <em>خلق</em> و <em rel="fa_7_54_33-33" data-sentence="23:0">امر</em></span> </span> </h3> <p> فرقی که خلق با امر دارد این است که خلق ایجاد چیزی است که در خلقت آن تقدیر و تالیف به کار رفته باشد، حال چه به نحو ضم چیزی به چیز دیگر باشد، مانند ضم اجزاء نطفه به یکدیگر و یا ضم نطفه ماده به نطفه نر و سپس ضم مواد غذایی به آن و هزاران شرایط که در پیدایش و خلقت یک انسان و یا حیوان است، و چه به نحو دیگری که از قبیل ضم جزئی به جزء دیگری نباشد، مانند تقدیر ذات‌موجود بسیط و تعیین حد وجودی و آثار آن و روابطی که با سایر موجودات دارد. و این معنا از آیات کریمه قرآن نیز به خوبی استفاده می‌شود، مانند آیه‌ <span class="aya" rel="25_2" data-words="18-23">و خلق کل شیء فقدره تقدیرا</span><span class="footnote" rel="2" title="و آفرید هر چیزی را و آن را به دقتی که فوق آن تصور ندارد اندازه‌گیری کرد سوره فرقان آیه ۲">*</span> و آیه‌ <span class="aya" rel="20_50" data-words="3-9">الذی أعطی کل شیء خلقه ثم هدی</span><span class="footnote" rel="3" title="موسی گفت پروردگار ما آن کسی است که به هر چیز آفرینش مخصوص آن را داد و او را به استفاده از آن داده‌ها رهبری نمود سوره طه آیه ۵۰">*</span> و آیه‌ <span class="aya" rel="39_62" data-words="1-4">الله خالق کل شیء</span><span class="footnote" rel="4" title="سوره زمر آیه ۶۲">*</span> که خلقت خود را به همه چیز تعمیم داده. بخلاف امر که در معنای آن تقدیر جهات وجود و تنظیم آن نیست، به همین جهت است که امر تدریج بردار نیست، و لیکن خلقت         <code class="page" rel="8,190"/> قابل تدریج است، هم چنان که در باره خلقت فرموده: <span class="aya" rel="7_54" data-words="5-11">خلق السماوات و الأرض فی ستة أیام</span>. و در باره امر فرموده: <span class="aya" rel="54_50" data-words="1-7">و ما أمرنا إلا واحدة کلمح بالبصر</span><span class="footnote" rel="1" title="فرمان ما جز یکی نیست آن هم مانند لمحه چشم سوره قمر آیه ۵۰">*</span> و نیز به همین جهت است که در کلام مجیدش خلقت را به غیر خود نیز نسبت داده و فرموده: <span class="aya" rel="5_110" data-words="34-43">و إذ تخلق من الطین کهیئة الطیر بإذنی فتنفخ فیها</span><span class="footnote" rel="2" title="و آن دم که به اذن من از گل به شکل مرغ مجسمه‌ای ساختی و در آن دمیدی سوره مائده آیه ۱۱۰">*</span> و نیز فرموده: <span class="aya" rel="23_14" data-words="18-21">فتبارک الله أحسن الخالقین</span><span class="footnote" rel="3" title="پس بزرگ است خدای یگانه که بهترین آفریدگاران است سوره مؤمنون آیه ۱۴">*</span>. </p> <p>و اما امر به این معنا را به غیر خود نسبت نداده، بلکه آن را مختص به خود دانسته و آن را بین خود و بین هر چیزی که می‌خواهد ایجاد کند از قبیل روح و امثال آن واسطه قرار داده، در آیات زیر دقت فرمایید: <span class="aya" rel="16_12" data-words="7-14">و الشمس و القمر و النجوم مسخرات بأمره</span><span class="footnote" rel="4" title="آفتاب و ماه و ستارگان مسخر اویند سوره نحل آیه ۱۲">*</span> و <span class="aya" rel="30_46" data-words="12-15">و لتجری الفلک بأمره</span><span class="footnote" rel="5" title="و تا کشتی به فرمان وی روان شود سوره روم آیه ۴۶">*</span> و <span class="aya" rel="16_2" data-words="1-5">ینزل الملائکة بالروح من أمره</span><span class="footnote" rel="6" title="نازل می‌کند فرشتگان حامل وحی را به امر و اراده خود سوره نحل آیه ۲">*</span> و <span class="aya" rel="21_27" data-words="4-7">و هم بأمره یعملون</span><span class="footnote" rel="7" title="و آنان به امر او کار می‌کنند سوره انبیاء آیه ۲۷">*</span> و آیات دیگری از این قبیل نیز هست که از آن بر می‌آید خدای تعالی امر خود را سبب و یا همراه ظهور اینگونه امور می‌داند. </p> <p>پس معلوم شد که گر چه برگشت خلق و امر به یک معنا است، ولی به حسب اعتبار مختلفند و به همین جهت صحیح است که هر کدام را متعلق به خصوص یک قسم از ایجاد بدانیم، حال چه این دو لفظ هر کدام به تنهایی ذکر شده باشند، و چه با هم، برای اینکه در جایی هم که مانند آیه مورد بحث با هم ذکر شده باشند، باز صحیح است بگوییم خلق به معنای ایجاد ذوات موجودات است، و امر به معنای تقدیر آثار و نظام جاری در آنها است، و خلق بعد از امر است، چون تا چیزی نخست تقدیر نشود، خلق نمی‌شود، هم چنان که هیچ مخلوقی بعد از خلقت تقدیر نمی‌شود-دقت بفرمایید-. </p> <p>اینجا است که نکته عطف امر بر خلق در جمله‌ <span class="aya" rel="7_54" data-words="29-33">ألا له الخلق و الأمر</span> که به وجهی مشعر بر مغایرت آن دو است معلوم می‌شود. </p> <p>و نیز معلوم می‌شود که اگر این دو جهت را در اول آیه از هم جدا کرده و نخست فرموده: <span class="aya" rel="7_54" data-words="5-11">خلق السماوات و الأرض فی ستة أیام</span> و سپس فرموده: <span class="aya" rel="10_3" data-words="12-17">ثم استوی علی العرشیدبر الأمر</span> برای همین بوده که فرق بین خلق و امر را برساند، چون خلق به معنای ایجاد ذوات               <code class="page" rel="8,191"/> موجود است و امر به معنای تدبیر آنها و ایجاد نظام احسن در بین آنها است. </p> <p>در اینجا ممکن است کسی بگوید عطف امر بر خلق دلیل بر مغایرت آن دو نیست، چون اگر عطف دلیل بر مغایرت بود باید در جمله‌ <span class="aya" rel="2_98" data-words="1-10">من کان عدوا لله و ملائکته و رسله و جبریل</span><span class="footnote" rel="1" title="سوره بقره آیه ۹۸">*</span> دلالت کند بر اینکه جبرئیل از جنس ملائکه نیست، و حال آنکه چنین دلالتی ندارد؟ جواب این اشکال این است که ما نخواستیم بگوییم عطف دلیل بر مغایرت به تمام معنا است، بلکه خواستیم بگوییم که عطف دلیل بر این است که معطوف و معطوف علیه دو چیزند، زیرا پر واضح است که شی‌ء واحد را به خودش عطف نمی‌کنند، و هیچ وقت نمی‌گویند: زید و زید به منزل من آمد، و من عمرو و عمرو را دیدم، پس در عطف باید مغایرتی در کار باشد و لو مغایرت اعتباری، و در آیه مورد نقض بین جبرئیل و سایر ملائکه چنین مغایرتی هست، زیرا او دارای مقام و منزلت و قدرتی است که سایر ملائکه فاقد آنند. </p> <p> <span class="aya" rel="7_54" data-words="34-37">تبارک الله رب العالمین</span> -یعنی پروردگار عالمیان دارای برکاتی است که آن را بر مربوب‌های خود نازل می‌کند. </p> <h3>گفتاری پیرامون معنای عرش</h3> <p> در معنای عرش و جمله‌ <span class="aya" rel="7_54" data-words="12-15">ثم استوی علی العرش</span> و سایر آیات مشابه آن آرای مختلفی وجود دارد. اکثر علمای گذشته بر آنند که اینگونه آیات از متشابهاتی هستند که باید از بحث در پیرامون آن خودداری شود، اینان کسانی هستند که بطور کلی بحث در اطراف حقایق دینی و تجاوز از ظواهر کتاب و سنت را بدعت می‌دانند، و حال آنکه عقل بلکه قرآن و سنت نیز بر خلاف عقیده آنان مردم را بر تدبر در آیات خدا و بذل جهد در تکمیل شناسایی خدا و آیاتش و تذکر و تفکر در آن و احتجاج به حجت‌های عقلی تحریص و تشویق می‌کند، و با این همه تشویق که در مقدمات کرده، چطور ممکن است از نتیجه آن منع و نهی فرموده باشد؟ آری، اینگونه اشخاص نه تنها بحث آزاد عقلی و علمی را در پیرامون کتاب و سنت ممنوع می‌دانند، بلکه بحث کلامی را هم که بنایش بر تسلیم ظواهر دینی و اساسش بر محدود ساختن بحث از معارف دین است به حدود چار دیواری فهم عوام، تحریم نموده، آن را هر قدر هم که ادله‌اش پیش پا افتاده و مسلم در نزد اهل دین باشد، بدعت می‌دانند، ما هم فعلا کاری به کار آنان   <code class="page" rel="8,192"/> نداریم. </p> <p>طبقه دیگری که همان علمای اهل بحثند در باره معنای عرش به چند قول اختلاف کرده‌اند: </p><h3> <span class="title" rel="7_54"><span class="phrase">اقول مختلف در باره معنای <em rel="fa_7_54_15-15" data-sentence="25:0">عرش</em></span> </span> </h3> <p> 1-عرش به همان معنای ظاهری کلمه است و منظور از آن مخلوقی است عینا شبیه به تخت که دارای پایه‌هایی است و آن پایه‌ها بر آسمان هفتم تکیه داشته و خداوند-تعالی عما یقول الظالمون-هم مانندپادشاهان معمولی بر آن قرار گرفته، اکثر این علما عقیده دارند که عرش و کرسی شی‌ء واحدی هستند. </p> <p>این طایفه از مسلمین را <em>مشبهه</em> می‌نامند، و در سخافت و بطلان عقیده‌شان همین بس که کتاب و سنت بر خلاف صریح عقیده آنان پروردگار را منزه‌تر از آن می‌داند که با خلقی از خلایقش در ذات و یا صفات و یا افعال شباهت داشته باشد. </p> <p>2-عرش همان فلک نهم است که محیط به عالم جسمانی و محدود جهات آن است، و آن را از جهت اینکه خالی از ستاره است، اطلس می‌گویند، و آن فلکی است که با حرکت یومیه خود زمان را ترسیم نموده و به وجود می‌آورد، و در جوفش و مماس با سطح مقعرش فلک هشتم قرار دارد که محل ستارگان ثابت است، و در جوف فلک هشتم افلاک هفتگانه دیگری وجود دارد که هر کدام حامل یکی از سیارات: زحل، مشتری، مریخ، شمس، زهره، عطارد و قمر می‌باشند. </p> <p>این نظریه را نمی‌توان تفسیر و فهم آیات قرآن نامید، بلکه در حقیقت تحمیل قواعد هیات بطلمیوس بر قرآن کریم است. لذا می‌بینیم که صاحبان این نظریه آنچه را که از این فرضیه بر حسب ظاهر قابل انطباق بر قرآن بوده قبول کرده و آیات راجع به آسمان‌های هفتگانه و کرسی و عرش و امثال آن را به آن تفسیر کرده‌اند، و آنچه را که مخالف با ظواهر قرآن دیده‌اند رد کرده‌اند، مثلا در فرضیه مذکور، گفته شده است که بعد از فلک نهم که همان فلک محدد است دیگر چیزی نیست، حتی خلأ هم وجود ندارد. و نیز گفته شده که حرکات افلاک ابدی و دایمی است، و همچنین قابل خرق و التیام نیست، و هر فلکی سطح محدبش بدون هیچ فاصله و بعدی به سطح مقعر فلک ما فوق چسبیده است. و نیز اجسام افلاک بسیط و همه از یک جنسند، و در هیچ یک از آنها دری و یا سوراخی وجود ندارد. </p> <p>و اینها چون دیده‌اند که ظواهر قرآن و حدیث بر خلاف این فرضیه‌ها از وجود حجاب‌ها و سرادقات در ما فوق عرش خبر می‌دهد، و برای عرش پایه‌ها و حاملین قائل است، و نیز بر خلاف قواعد مزبور می‌گوید که خداوند به زودی آسمان‌ها را مانند کاغذ و نامه‌ای که<code class="page" rel="8,193"/> می‌پیچند خواهد پیچید. و نیز می‌فرماید: در آسمان‌ها ساکنینی از جنس ملائکه هستند، و حتی به قدر راه باریکی که بتوان در آن قدم زد جای خالی نیست، و تمامی آن را فرشتگانی که یا در حالت رکوع و یا در حالت سجده و یا در صعود و یا در نزول هستند اشغال کرده‌اند. و نیز برای آسمان دری است، و بهشت در همان آسمان در نزدیکی سدرة المنتهی که اعمال بندگان به آنجا برده می‌شود قرار دارد. و این صریحا مخالف با قواعدی است که علمای هیات و طبیعی‌دانهای سابق معتقد به آن بوده‌اند، لذا همه اینها را به عذر اینکه مخالف با ظاهر قرآن و سنت است رد کرده‌اند، و هیچ به فکرشان نیفتاده که وقتی صدها قاعده علمی آنان با ظاهر قرآن و حدیث مطابقت ندارد، پس ممکن است چیزهایی هم که قرآن در باره آسمانها فرموده، غیر آن حرفهایی باشد که آنان زده‌اند. نتیجه این غفلت آن شد که پس از روی کار آمدن فرضیه منظومه شمسی و متروک شدن فرضیه افلاک نه‌گانه، آنان‌نیز خط بطلان بر تطبیقات خود کشیده، و از تحمیل‌هایی که بر قرآن و حدیث کرده بودند دست برداشتند. </p> <p><span class="phrase">3-اصلا در خارج جسمی به نام عرش وجود ندارد، و جمله‌ <span class="aya" rel="7_54" data-words="12-15">ثم استوی علی العرش</span> و همچنین جمله‌ <span class="aya" rel="20_5" data-words="1-4">الرحمن علی العرش استوی</span> کنایه است از سلطنت و استیلای خدای تعالی بر عالم خلقت، و استعمال کلمه <em rel="fa_7_54_13-13" data-sentence="285:534">استوی</em> در استیلا بسیار است، هم چنان که شاعر گفته است: <span class="poem">قد استوی بشر علی العراق‌ / من غیر سیف و دم مهراق<span class="footnote" rel="1" title="بشر بر کشور عراق دست یافت و آن کشور را مسخر خود کرد بدون اینکه شمشیری بزند و یا خونی بریزد">*</span> </span> ممکن هم هست مراد از استوای بر عرش شروع در تدبیر امور عالم بوده، و این تعبیر از باب حرف زدن با کودکان به زبان کودکی باشد، چون معمول ملوک و مدبرین امور بشر این است که در هنگام شروع به رسیدگی امور مملکت بر تخت می‌نشینند، لذا قرآن نیز خواسته است با زبان خود مردم حرف زده باشد.</span> </p> <p>خواهید گفت: شروع در کار که یک نوع تغیر در معنای آن خوابیده در حق خدای تعالی ممتنع است، زیرا خدا منزه است از تغیر و تبدل. و لیکن این اشکال وارد نیست، زیرا شروع نسبت به خدای تعالی دلالت بر تغیر خود او ندارد، این تعبیر بخاطر حدوثی است که مخلوقات دارند، لذا مانعی ندارد که کار او که همان رحمت بر بندگان و مخلوقات است شروع نامیده شود، هم چنان که به همین عنایت می‌گوییم: خدا فلان موجود را آفرید، زنده کرد، معدوم   <code class="page" rel="8,194"/> ساخت، روزی داد و... </p> <p>اشکال این قول این است که گر چه ما نیز قبول داریم که جمله‌ <span class="aya" rel="7_54" data-words="12-15">ثم استوی علی العرش</span> به منزله کنایه است، و لیکن کنایه بودن منافات ندارد با اینکه یک حقیقت و واقعیتی این تعبیر را ایجاب کرده باشد، و استوای پروردگار بر عرش از قبیل سلطنت و استیلا و ملکیت و امارت و ریاست و ولایت و سیادت دائر میان خود ما امری اعتباری و قراردادی و خالی از حقیقت نبوده باشد، درست است که ظواهر دینی از حیث بیان نظیر بیانات ما و به صورت اموری اعتباری است، و لیکن خدای سبحان در همه این بیاناتش حقایق و واقعیاتی را بیان می‌کند. </p> <p>به عبارت دیگر گر چه معنای ملک و سلطنت و احاطه و ولایت و امثال آن در خدای سبحان همان معنایی است که ما خود از اطلاق این الفاظ نسبت به خود می‌فهمیم، و لیکن مصداق‌ها با هم متفاوتند، مصادیق این الفاظ در نزد خدای تعالی اموری واقعی و حقیقی و لایق به ساحت قدس اویند، و در نزد ما اوصافی ادعایی و ذهنی و اموری اعتباری و قراردادی هستند که به اندازه یک سر سوزن از عالم ذهن و وهم به خارج سرایت نمی‌کنند، مثلا ما اگر کسی را رئیس خود می‌نامیم از این باب است که تابع اراده و تصمیم اوییم، نه اینکه راستی جامعه ما بدنی است و اورأس (سر) آن بدن است. و همچنین اگر کسی را عضو اجتماع می‌خوانیم برای این نیست که او راستی دست جامعه و یا دل آن است، بلکه از این باب است که او نیز مانند دست و دل که در تشکیل بدن مؤثرند در تشکیل اجتماع ما تاثیر دارد، و از همین جهت که زندگی ما متشکل از یک مشت امور اعتباری است خدای تعالی در آیه‌ <span class="aya" rel="29_64" data-words="1-9">و ما هذه الحیاة الدنیا إلا لهو و لعب</span><span class="footnote" rel="1" title="سوره عنکبوت آیه ۶۴">*</span> زندگی دنیایی ما را لهو و لعب نامیده، چون مقاصد دنیوی ما و مال و اولاد ما و ریاست و حکومت ما جز عناوینی پنداری چیز دیگری نیست و جز در عالم وهم، تحقق و واقعیتی نداشته، و سر و دست شکستن ما برای بدست آوردن آن هیچ تفاوتی با مسابقه اطفال در بازی‌های خود ندارد. </p> <p>و حاشا بر خدای سبحان که زندگی ما را به خاطر اینکه اموری است وهمی بازیچه بشمارد، آن وقت خودش هم مانند ما بازیگری بوده باشد. </p> <h3> <span class="title" rel="7_54 7_55 7_56 7_57 7_58">اگر چه تعبیر استواء رحمن بر عرش تمثیل است ولی مبین حقیقتی نیز می‌باشد که عبارت است از مقامی که زمام جمیع امور منتهی بدان است</span> </h3> <p> کوتاه سخن اینکه فرمود: <span class="aya" rel="7_54" data-words="12-15">ثم استوی علی العرش</span> در عین اینکه مثالی است که احاطه تدبیر خدا را در ملکش مجسم می‌سازد، بر این هم دلالت دارد که در این میان حقیقتی   <code class="page" rel="8,195"/> هم در کار هست، و آن عبارت است از همان مقامی که گفتیم، زمام جمیع امور در آنجا متراکم و مجتمع می‌شود، آیه‌ <span class="aya" rel="9_129" data-words="12-16">و هو رب العرش العظیم</span><span class="footnote" rel="1" title="و او پروردگار عرش بزرگ است سوره توبه آیه ۱۲۹">*</span> و آیه‌ <span class="aya" rel="40_7" data-words="1-6">الذین یحملون العرش و من حوله</span><span class="footnote" rel="2" title="کسانی که عرش را به دوش می‌کشند و کسانی که در اطراف آنند سوره مؤمن آیه ۷">*</span> و آیه‌ <span class="aya" rel="69_17" data-words="5-11">و یحمل عرش ربک فوقهم یومئذ ثمانیة</span><span class="footnote" rel="3" title="و در چنان روزی عرش پروردگار تو را هشت نفر بالای شانه خود حمل می‌کنند سوره الحاقه آیه ۱۷">*</span> و آیه‌ <span class="aya" rel="39_75" data-words="1-7">و تری الملائکة حافین من حول العرش</span><span class="footnote" rel="4" title="و فرشتگان را می‌بینی که عرش را احاطه کرده‌اند سوره زمر آیه ۷۴">*</span> نیز دلالت بر این معنا دارند، چون از ظاهر این آیات بر می‌آید که عرش حقیقتی است از حقایق خارجی، و آیه مورد بحث مانند آیه شریفه نور و مثالهایی که در آن زده شده، صرف مثل نیست، و لذا ما می‌گوییم که برای عرش، مصداقی خارجی و حقیقی الهی است، و همچنین برای <em>لوح</em> ، <em>قلم</em> و <em>کتاب</em> مصداقی الهی است، در مثل آیه نور نمی‌گوییم که در عالم آیینه‌ای الهی و یا درخت زیتونی الهی و یا زیتی الهی وجود دارد، چون ما نیز اعتراف داریم که آیینه و درخت و زیتی که در این آیه ذکر شده صرفا برای مثال است -دقت فرمایید-. </p> <p>معنایی را که ما برای کلمه عرش در جمله‌ <span class="aya" rel="7_54" data-words="12-15">ثم استوی علی العرش</span> کرده و گفتیم: این کلمه به معنای مقامی است موجود که جمیع سر نخ‌های حوادث و امور در آن متراکم و جمع است، از آیه‌ <span class="aya" rel="10_3" data-words="12-24">ثم استوی علی العرش یدبر الأمر ما من شفیع إلا من بعد إذنه</span><span class="footnote" rel="5" title="سوره یونس آیه ۳">*</span> به خوبی استفاده می‌شود، چون این آیه استوای بر عرش را به تدبیر امور تفسیر نموده، و از وجود چنین صفتی برای خدای تعالی خبر می‌دهد، و چون این آیه در مقام توصیف ربوبیت و تدبیر تکوینی خدای تعالی است لا جرم مراد از شفاعتی هم که در آخر آن است شفاعت در امر تکوینی خواهد بود، پس مفاد جمله‌ <span class="aya" rel="10_3" data-words="18-24">ما من شفیع إلا من بعد إذنه</span> این می‌شود که هیچ سببی از اسباب تکوینی که واسطه‌هایی بین خدا و بین حوادث عالمند از قبیل سببیت آتش برای حرارت و حرارت برای ذوب کردن اجسام و امثال آن، سببیت‌شان از خودشان نیست، و به اذن خدا است، که هر یک از آنها در ایجاد حادثه‌ای از حوادث تاثیر می‌کنند، و این جمله توحید ربوبیتی را می‌رساند که در صدر آیه یعنی در جمله‌ <span class="aya" rel="7_54" data-words="1-2">إن ربکم...</span> بود. </p> <p>جمله مزبور به حقیقت دیگری نیز اشاره دارد، و آن این است که عوض شدن تدبیری به           <code class="page" rel="8,196"/> تدبیر دیگر نیز به اذن خود او است، چون شفاعت عبارت است از اینکه شفیعی بین خدای پذیرای شفاعت و بین امر مورد شفاعت واسطه شود تا مجرای محکمی از احکام او تغییر یافته، و حکم دیگری بر خلاف آن جاری شود، مثلا آفتاب بین خدا و زمین واسطه می‌شود تا ظلمتی را که بر حسب اقتضای نظام عام باید زمین را فرا گیرد از بین برده، در عوض زمین را به نور خود روشن سازد، سقف و یا سایبان نیز واسطه می‌شود تا نوری را که بر حسب تابش جهانی آفتاب باید بر فلان قسمت از زمین بتابد از بین برده و آنجا را سایه بیندازد. و وقتی این شفاعت هم به اذن خود او بوده باشد پس جمیع تدابیر جاری در عالم از خود او خواهد بود، حتی هر وسیله‌ای که برای ابطال تدبیر و تغییر مجرای حکمی از احکام او اتخاذ شود چه وسائل تکوینی و چه وسائلی که انسان آن را به منظور فرار از حکم اسباب الهی به کار بیندازد، همه از تدابیر خود او می‌باشد. </p> <p>بنا بر این، اگر می‌بینیم بعضی از موجودات پست از جهت قصوری که در استعداد آنها است عصیان ورزیده و پذیرای صور زیبا و مواهب عالی نیستند، باید بدانیم که همین عصیان آنها عین اطاعت و این رد از آنها عین قبول است، و این امتناعی که از تربیت دارند عین تربیت است، مثلا اگر می‌بینیم انسان بخاطر جهلی که دارد در برابر پروردگار خود طغیان و سرکشی می‌کند همین استنکافش از خضوع در برابر خدا نیز انقیاد و تسلیم شدن در برابر حکم او است، و اگر انسان به خیال خود، با خدای خود مکر کرده، همین مکرش عین گرفتار مکر خدا شدن است، هم چنان که فرموده: <span class="aya" rel="6_123" data-words="11-18">و ما یمکرون إلا بأنفسهم و ما یشعرون</span><span class="footnote" rel="1" title="مکر نمی‌کنند مگر به خودشان و نمی‌فهمند سوره انعام آیه ۱۲۳">*</span> و فرموده: <span class="aya" rel="3_69" data-words="8-15">و ما یضلون إلا أنفسهم و ما یشعرون</span><span class="footnote" rel="2" title="گمراه نمی‌کنند مگر خودشان را و نمی‌فهمند سوره آل عمران آیه ۶۹">*</span> و نیز فرموده: <span class="aya" rel="42_31" data-words="1-17">و ما أنتم بمعجزین فی الأرضو ما لکم من دون الله من ولی و لا نصیر</span><span class="footnote" rel="3" title="شما عاجز کنندگان نیستید در زمین و جز خدا سرپرست و یاوری ندارید سوره شوری آیه ۳۱">*</span>. </p> <p>پس اینکه فرمود: <span class="aya" rel="10_3" data-words="18-24">ما من شفیع إلا من بعد إذنه</span> دلالت دارد بر اینکه شفاعت شفعاء و همچنین هر سبب مخالفی که حائل شود بین تدبیر الهی و بین مقتضیات آن از جهت دیگری که عبارت باشد از اذن، باز تدبیر الهی به شمار می‌رود-دقت بفرمایید-. </p> <p>در حقیقت اسباب متخالف و متزاحم مانند دو کفه ترازو هستند که یا این آن را بلند می‌کند و آن این را پایین می‌آورد و یا بعکس، و اختلافی که در آن دو مشاهده می‌شود عین       <code class="page" rel="8,197"/> اتفاق و دست بدست هم دادن برای کمک به تشخیص ترازودار است. </p> <h3> <span class="title" rel="7_54 7_55 7_56 7_57 7_58">عمومیت تدبیر و اراده خداوند و نفی هر مدبر دیگری</span> </h3> <p> نظیر آیه"3 <em>سوره</em> یونس در افاده این معنا یعنی در دلالت بر عمومیت تدبیر خداوند و نفی هر مدبر دیگری غیر او آیه چهارم از سوره <em>سجده</em> است که می‌فرماید: <span class="aya" rel="32_4" data-words="13-28">ثم استوی علی العرش ما لکم من دونه من ولی و لا شفیع أ فلا تتذکرون</span><span class="footnote" rel="1" title="پس به عرش پرداخت، جز او سرپرست و شفیعی ندارید چرا متذکر نمی‌شوید سوره سجده آیه ۴">*</span> هم چنان که نظیر آن در افاده اینکه عرش مقامی است که تمامی تدابیر عمومی عالم از آنجا منشا گرفته و اوامر تکوینی خدا از آنجا صادر می‌شود، آیه شانزدهم از سوره <em>بروج</em> است که می‌فرماید <span class="aya" rel="85_15-16" data-words="1-6">ذو العرش المجید، فعال لما یرید</span><span class="footnote" rel="2" title="صاحب عرش مجید و انجام دهنده هر کاری است که اراده کند سوره بروج آیه ۱۶">*</span>. </p> <p>آیه‌ <span class="aya" rel="39_75" data-words="1-14">و تری الملائکة حافین من حول العرش یسبحون بحمد ربهم و قضی بینهم بالحق</span><span class="footnote" rel="3" title="و فرشتگان را بینی که عرش را احاطه کرده‌اند، و به ستایش پروردگارشان تسبیح گویند، و میانشان به حق داوری شود سوره زمر آیه ۷۵">*</span> نیز اشاره به این معنا دارد، چون محل کار ملائکه را که واسطه‌ها و حاملین اوامر او و به کار زنان تدابیر او هستند اطراف عرش دانسته است. و همچنین آیه‌ <span class="aya" rel="40_7" data-words="1-16">الذین یحملون العرش و من حوله یسبحون بحمد ربهم و یؤمنون به و یستغفرون للذین آمنوا</span><span class="footnote" rel="4" title="سوره مؤمن آیه ۷">*</span> است که علاوه بر اینکه مانند آیه قبلی احتفاف ملائکه را به عرش ذکر می‌کند نکته دیگری را نیز افاده می‌نماید، و آن این است که کسانی هم هستند که عرش پروردگار را حمل می‌کنند، و معلوم است که این اشخاص کسانی باید باشند که چنین مقامی رفیع و موجود عظیمی که مرکز جمیع تدابیر الهی و مصدر آن است قائم به وجود آنان باشد. </p> <p>آیه شریفه‌ <span class="aya" rel="69_17" data-words="5-11">و یحمل عرش ربک فوقهم یومئذ ثمانیة</span><span class="footnote" rel="5" title="سوره الحاقه آیه ۱۷">*</span> مؤید این معنا است، هم چنان که آیه‌ <span class="aya" rel="57_4" data-words="10-42">ثم استوی علی العرش یعلم ما یلج فی الأرض و ما یخرج منها و ما ینزل من السماء و ما یعرج فیها و هو معکم أین ما کنتم و الله بما تعملون بصیر</span><span class="footnote" rel="6" title="سپس به عرش پرداخت، هر چه به زمین فرو رود و هر چه از آن بیرون شود، و هر چه از آسمان نازل گردد و هر چه سوی آن بالا رود (همه را) می‌داند، هر کجا باشید او با شما است، و خدا به اعمالی که می‌کنید بینا است سوره حدید آیه ۴">*</span> معنایی را که ما برای عرش کردیم تایید می‌نماید و از آن بر می‌آید که صورت جمیع حوادث و وقایع به نحو اجمال در             <code class="page" rel="8,198"/> نزد خدا حاضر و برایش معلوم است، و روی این حساب جمله‌ <span class="aya" rel="57_4" data-words="14-16">یعلم ما یلج...</span> به منزله تفسیری است برای استوای‌بر عرش. پس عرش همانطوری که مقام تدبیر عام عالم است و جمیع موجودات را در جوف خود جای داده همچنین مقام علم نیز هست، و چون چنین است قبل از وجود این عالم و در حین وجود آن و پس از رجوع مخلوقات به سوی پروردگار نیز محفوظ هست، هم چنان که آیه‌ <span class="aya" rel="39_75" data-words="1-7">و تری الملائکة حافین من حول العرش</span> محفوظ بودن آن را حتی در قیامت، و آیات مربوط به خلقت آسمان‌ها و زمین موجود بودن آن را مقارن با وجود عالم، و آیه <span class="aya" rel="11_7" data-words="1-15">و هو الذی خلق السماوات و الأرض فی ستة أیام و کان عرشه علی الماء</span><span class="footnote" rel="1" title="و اوست که آسمانها و زمین رای در شش روز آفرید، و عرش وی بر روی آب بود سوره هود آیه ۷">*</span> موجود بودنش را قبل از خلقت این عالم بیان می‌نماید. </p> <h3> <span class="title" rel="7_55">بیان آیات دو وجه در معنای: <span class="aya" rel="7_55" data-words="1-5">ادعوا ربکم تضرعا و خفیة</span> </span> </h3> <p> <span class="aya" rel="7_55" data-words="1-5">ادعوا ربکم تضرعا و خفیة...</span>  <span class="phrase"><em rel="fa_7_55_3-3" data-sentence="0:50">تضرع</em> از <em rel="fa_7_55_3-3" data-sentence="56:32">ضراعت</em> و به معنای اظهار ضعف و ذلت است.</span> <span class="phrase"><em rel="fa_7_55_5-5" data-sentence="0:188">خفیة</em> به معنای پنهانی و پوشیده داشتن است، و بعید نیست کنایه از همان تضرع بوده و غرض از ذکرش تاکید همان اظهار ذلت و عجز باشد، چون شخص متذلل همواره در اثر ذلت و خواری در صدد پنهان ساختن خویش است.</span> </p> <p>ذکر این دو آیه بعد از آیه‌ <span class="aya" rel="7_54" data-words="1-5">إن ربکم الله الذی خلق...</span> که توحید ربوبیت خدا را از راه وحدت خالقیت او اثبات می‌کرد به منزله نتیجه‌گیری از آن است، گویا می‌فرماید: وقتی خدای تعالی در مساله خلقت و تدبیر شریکی ندارد پس بر هر بنده‌ای لازم است که تنها او را بخواند، و او را بندگی کند، و دینی را اتخاذ نماید که موافق با ربوبیت انحصاری او باشد. </p> <p>و چون در صدد نتیجه گرفتن بود بلافاصله شروع به دعوت بشر کرد، نخست بشر را به این عبودیت خواند، و فرمود: <span class="aya" rel="7_55" data-words="1-9">ادعوا ربکم تضرعا و خفیة إنه لا یحب المعتدین...</span> و دستور داد تا این عبادت را با تضرع و زاری انجام دهند و این تضرع و زاری هم علنی و به صدای بلند که منافی با ادب عبودیت است نبوده باشد، البته این معنا در صورتی است که <em>واو</em> برای جمع باشد، و اما اگر <em>واو</em> برای تنویع باشد معنای آیه چنین می‌شود: باید خدای را عبادت کنند، یا علنا و به صدای بلند و یا آهسته. ممکن هم هست منظور از تضرع را عبادت با سر و صدا دانسته و بگوییم معنای آیه این است که: عبادت باید آهسته انجام شود نه با داد و فریاد، مگر اینکه از در تضرع و زاری باشد که در آن صورت سر و صدا داشتن عیب ندارد. </p> <p>این نسبت به خدای تعالی، و اما نسبت به یکدیگر در جمله<code class="aya" rel="7_56"/> <span class="aya" rel="7_56" data-words="1-7">و لا تفسدوا فی الأرض بعد إصلاحها</span>   <code class="page" rel="8,199"/>دستور می‌دهد به اصلاح امور مردم، و ریشه‌کن ساختن ظلم از میان آنان. </p> <p>و در مرحله دوم دستور می‌دهد به اینکه عبادت‌شان مانند عبادت بت‌پرستان از یکی از دو راه خوف و طمع نباشد، بلکه در هنگام عبادت هم خوف داشته باشند و هم طمع، چون بت‌پرستان بت‌های خود را یا از ترس و برای محفوظ بودن از شرشان می‌پرستیدند و یا به طمع خیرات و برکات آنها در برابرشان خاضع می‌شدند. و این رویه بطوری که تجربه شده است آدمی را به ترک عبادت وادار می‌سازد، چون عبادت از راه خوف تنها و بدون امید معمولا انسان را دچار نومیدی و وادار به ترک عبادت می‌کند، هم چنان که عبادت تنها از راه امید و بدون خوف نیز انسان را به وقاحت و بیرون شدن از زی عبادت وا می‌دارد، لذا فرمود: <span class="aya" rel="7_56" data-words="8-12">و ادعوه خوفا و طمعا</span> تا هر یک از خوف و طمع مفاسد دیگری را جبران نموده و عبادت نیز مانند سایر کائنات در مجرای ناموس عام جهانی، یعنی ناموس جذب و دفع قرار گیرد. </p> <p> <span class="aya" rel="7_56" data-words="13-18">إن رحمت الله قریب من المحسنین</span> <span class="phrase">-اعتدال در عبادت و اجتناب از فساد در روی زمین بعد از اصلاح آن را <em>احسان</em> خوانده، و کسانی را که به این دستورات عمل کنند  <em rel="fa_7_56_18-18" data-sentence="127:39">محسنین</em> نامیده، که رحمت خدا نزدیک به آنان است.</span> </p> <p>در اینجا ممکن است کسی اشکال کند که چرا نفرمود: رحمة اللَّه قریبة جواب داده شده که: چون <em>رحمت</em> مصدر است و در مصدر، مذکر و مؤنث یکسان است. <span class="phrase">بعضی در جواب این اشکال گفته‌اند: در حقیقت منظور از <em>رحمت</em> احسان است، و چون احسان مذکر است، لفظ <em rel="fa_7_56_16-16" data-sentence="102:18">قریب</em> را نیز مذکر آورد.</span> <span class="phrase">بعضی دیگر گفته‌اند: <em rel="fa_7_56_16-16" data-sentence="20:208">قریب</em> بر وزن فعیل و به معنای مفعول است و در فعیل به معنای مفعول، مذکر و مؤنث یکسان است، هم چنان که در آیه"17 <em> سوره</em> شوری نیز فرموده: <span class="aya" rel="42_17" data-words="11-13">لعل الساعة قریب</span>.</span> </p> <p><code class="aya" rel="7_57"/> <span class="aya" rel="7_57" data-words="1-9">و هو الذی یرسل الریاح بشرا بین یدی رحمته...</span> در این آیه ربوبیت خدا را از جهت عود بیان می‌کند، هم چنان که آیه <span class="aya" rel="7_54" data-words="1-3">إن ربکم الله</span> از جهت بدء بیان می‌نمود. </p> <p><span class="phrase">کلمه <em rel="fa_7_57_6-6" data-sentence="5:94">بشرا</em> در اصل <em rel="fa_7_57_6-6" data-sentence="65:74">بشر</em> -به دو ضمه-جمع <em>بشیر</em> است، مانند <em>نذر</em> جمع  <em>نذیر</em> .</span> و منظور از <em>رحمت</em> در اینجا باران است. و <span class="aya" rel="7_57" data-words="7-9">بین یدی رحمته</span> به معنای قبل از فرود آمدن باران است، و در این تعبیر استعاره تخییلیه به کار رفته، به این معنا که باران را به انسانی تشبیه کرده که خانواده و دوستانش انتظار آمدنش را دارند، و جلوتر از او کسی است که آمدن او را بشارت می‌دهد. </p> <p> <span class="aya" rel="7_57" data-words="10-17">حتی إذا أقلت سحابا ثقالا سقناه لبلد میت...</span> <span class="phrase">- <em>اقلال</em> به معنای حمل کردن، و<code class="page" rel="8,200"/> <em rel="fa_7_57_13-13" data-sentence="76:109">سحاب</em> و <em rel="fa_7_57_13-13" data-sentence="135:92">سحابه</em> به معنای ابر است، و بین این دو کلمه همان فرقی است که بین <em>تمر</em> و  <em>تمرة</em> است.</span> و سنگین بودن سحاب، به اعتبار سنگینی آبی است که حمل می‌کند، و لام  <em>لبلد</em> یا به معنای <em>الی</em> و معنی جمله این است که: ما باران را به سوی سرزمینی مرده روانه کردیم، و یا به همان معنای خودش (برای) است. </p> <p>این آیه شریفه برای مساله معاد و زنده کردن مردگان احتجاج به زنده کردن زمین می‌کند، چون به گفته دانشمندان حکم الامثال فیما یجوز و فی ما لا یجوز واحد<span class="footnote" rel="1" title="چیزهایی که مثل هم هستند-یک ماهیت نوعی دارند-در آنچه برای آنها جایز است و در آنچه جایز نیست یک حکم داشته، برابرند">*</span> وقتی منکرین معاد احیای زمین را در فصل بهار به چشم خود می‌بینند ناگزیرند معاد را هم قبول کنند، و نمی‌توانند بین آن دو فرق گذاشته و بگویند احیای زمین بیدار کردن درختان و گیاهان خفته است، و اما معاد، اعاده معدوم است، زیرا انسان مرده هم‌به تمام معنا معدوم نشده، تا زنده کردنش اعاده معدوم باشد بلکه جانش زنده و محفوظ است، تنها اجزای بدن است که آنهم از هم پاشیده می‌شود، نه اینکه معدوم شده باشد، بلکه در روی زمین به صورت ذراتی پراکنده باقی است، هم چنان که اجزای بدن نبات در فصل پائیز و زمستان پوسیده و متلاشی می‌شود، اما روح نباتیش در ریشه آن باقی مانده و در فصل بهار دوباره همان زندگی فعال خود را از سر می‌گیرد. پس مساله معاد و زنده کردن مردگان هیچ فرقی با زنده کردن گیاهان ندارد، تنها فرقش این است که بعث بشر در قیامت بعث کلی، و بعث نباتات جزئی است. توضیح و دنباله این مطلب در محل دیگری خواهد آمد-ان شاء اللَّه-. </p> <p><code class="aya" rel="7_58"/> <span class="aya" rel="7_58" data-words="1-7">و البلد الطیب یخرج نباته بإذن ربه...</span>  <span class="phrase"><em rel="fa_7_58_14-14" data-sentence="0:484">نکد</em> به معنای کم است، و این آیه صرفنظر از انضمامش به آیه قبلی، به منزله مثال عامی است که به همان بیانی که در آیه: <span class="aya" rel="7_29" data-words="16-18">کما بدأکم تعودون</span> گذشت می‌رساند که اعمال حسنه و آثار ارزنده از گوهر پاک سرچشمه می‌گیرد، و خلاف آنها از خلاف آن، و لیکن اگر آن را به انضمام آیه قبلیش یک جا در نظر بگیریم، این معنا را می‌فهماند که مردم گر چه در قبول فیض پروردگار اختلاف دارند، و لیکن این اختلافشان از ناحیه خود ایشان است، و گر نه رحمت الهیه عام و مطلق است.</span> </p> <h3>بحث روایتی</h3> <p> از صحابه رسول خدا (ص) شنیده نشده که در مثل، مساله عرش و کرسی   <code class="page" rel="8,201"/> و سایر حقایق قرآنی و حتی در اصول معارف مثل مساله توحید و ملحقات آن بحثی کرده باشند، بلکه این طبقه از مسلمین تنها به ظواهر قرآن اکتفاء نموده، قدمی از آن فراتر نمی‌گذاشتند. تابعین و همچنین قدمای از مفسرین نیز همین روش را سلوک کرده‌اند، حتی نقل شده که سفیان بن عیینه می‌گفته: آیاتی که خداوند در آن خود را وصف فرموده، تفسیرش همان تلاوت و سکوت بر آن است. از امام مالک نیز نقل می‌کنند که مردی به وی گفت: ای ابا عبد اللَّه!بگو ببینم معنای استوای بر عرش چیست؟ و چطور خداوند بر عرش استواء دارد؟ راوی این داستان می‌گوید: من هیچ وقت مالک را ندیدم که مانند آن روز ناراحت شود، عرق بر پیشانیش نشست، و شاگردانش به فکر فرو رفتند، خلاصه مالک پس از آنکه خود را کنترل کرد گفت: <em>چطور</em>  گفتن معقول نیست، و استوای خداوند بر عرش مجهول نیست، و ایمان به آن واجب و سؤال از آن بدعت است، و من از این می‌ترسم که تو مردی گمراه باشی. سپس دستور داد او را از مجلسش بیرون کردند. </p> <p>و گویا اینکه گفت چطور گفتن معقول نیست اقتباس از روایتی باشد که در تفسیر آیه‌ <span class="aya" rel="20_5" data-words="1-4">الرحمن علی العرش استوی</span> از ام سلمه زوجه پیغمبر نقل شده که گفته است: سؤال کردن و به کار بردن کلمه <em>چطور</em> غیر معقول است، و استوای‌بر عرش مجهول نیست، و اقرار به آن ایمان و انکار آن کفر است. </p> <h3> <span class="title" rel="7_54 7_55 7_56 7_57 7_58">روش تفسیری صحابه و تابعین، سکوت در مورد معارف قرآنی از قبیل مساله عرش و کرسی بوده است و فقط مولی علی و دیگر ائمه معصومین علیهم السلام متعرض این حقائق شده‌اند</span> </h3> <p> این چنین بوده است روش تفسیری آنان، لذا می‌بینیم که از علمای آن روز اسلام یک کلمه در این باره به ارث باقی نمانده، تنها کسی که در این باره سخن گفته امام علی بن ابی طالب (ع) و همچنین ائمه معصومین (ع) از فرزندان او هستند، که اینک ما پاره‌ای از کلمات آن بزرگواران را در باره آیه مورد بحث در اینجا نقل می‌کنیم. </p> <h3> <span class="title" rel="7_54 7_55 7_56 7_57 7_58">جواب امام علی (علیه السلام) به سؤالات جاثلیق در مورد عرش و... و توضیح برخی فقرات آن</span> </h3> <p> شیخ صدوق در کتاب توحید به سند خود از سلمان فارسی نقل می‌کند که گفت: امیر المؤمنین علی (ع) در ضمن جواب‌هایی که به جاثلیق داد یکی این بود که فرمود: ملائکه عرش خدای را حمل می‌کنند، و عرش خدا آن طور که تو می‌پنداری مانند تخت نیست، بلکه چیزی است محدود و مخلوق و مدبر به تدبیر خدا، و خداوند مالک او است، نه اینکه روی آن بنشیند...<span class="footnote" rel="1" title="توحید صدوق ص ۳۱۶ ط تهران">*</span> و در کافی از برقی با رفع سند روایت کرده که جاثلیق از امام امیر المؤمنین  (ع) پرسید: مرا خبر ده از اینکه آیا خدای عز و جل عرش را حمل می‌کند یا عرش خدا   <code class="page" rel="8,202"/> را؟ حضرت فرمود: خدای عز و جل عرش و آسمانها و زمین و آنچه را که در آنها و در میان آنها است حمل می‌کند، هم چنان که در قرآنش فرموده: <span class="aya" rel="35_41" data-words="1-21">إن الله یمسک السماوات و الأرض أن تزولا و لئن زالتا إن أمسکهما من أحد من بعده إنه کان حلیما غفورا</span><span class="footnote" rel="1" title="خدا آسمانها و زمین را نگه می‌دارد که زائل نشوند و اگر زائل شوند جز او هیچکس آنها را نگه نمی‌دارد، او همواره بردبار و آمرزگار است سوره فاطر آیه ۴۱">*</span>. </p> <p>جاثلیق پرسید: پس مرا خبر ده از معنای آیه‌ <span class="aya" rel="69_17" data-words="5-11">و یحمل عرش ربک فوقهم یومئذ ثمانیة</span> و با اینکه فرمودی خدای تعالی عرش و آسمانها و زمین را حمل می‌کند چطور در این آیه می‌فرماید: آن روز عرش پروردگارت را هشت نفر حمل می‌کنند؟ حضرت فرمود: خدای تعالی عرش را از چهار نور آفریده، یکی نور سرخ که از آن نور، هر رنگ سرخی، سرخ شده است، دوم نور سبز که از آن هر رنگ سبزی، سبز شده است، سوم نور زرد که هر رنگ زردی از آن نور زرد شده است، چهارم نور سفید که هر سفیدی از آن سفید شده. </p> <p>منظور از عرش آن علمی است که خداوند به حاملین عرش داده، و آن نوری است از نور عظمتش، پس به عظمت و نورش دلهای مؤمنین را بینا کرده، و به عظمت و نورش نادانها دشمنش می‌دارند، و به عظمت و نورش همه موجودات در آسمان و زمین در صدد جستجوی راهی به سوی او هستند، و برای یافتن آن راه دست به کارهای مختلف زده و ادیان گوناگونی را به وجود می‌آورند، سپس همه موجودات محمولهایی هستند که خداوند آنها را به نور و عظمت و قدرتش حمل می‌کند، و خود آنها قادر بر تحصیل ضرر و نفع و مرگ و زندگی و بعث خود نیستند. آری، هر چیزی محمول خدا است، و خداوند تبارک و تعالی است که آسمانها و زمین را از زائل شدن نگهداشته و به آن دو احاطه دارد، او است حیات و نور هر چیزی‌ <span class="aya" rel="17_43" data-words="1-7">سبحانه و تعالی عما یقولون علوا کبیرا</span>. </p> <p>جاثلیق گفت: پس مرا خبر ده از اینکه خدای تعالی کجا است؟ امیر المؤمنین فرمود: او اینجا و آنجا و در پایین و در بالا و محیط به ما و با ما هست، هم چنان که خود فرموده: <span class="aya" rel="58_7" data-words="14-41">ما یکون من نجوی ثلاثة إلا هو رابعهم و لا خمسة إلا هو سادسهم و لا أدنی من ذلک و لا أکثر إلا هو معهم أین ما کانوا</span><span class="footnote" rel="2" title="هیچ رازی بین سه نفر نیست مگر اینکه خدا چهارمین ایشان است و نه پنج نفر مگر آنکه خداوند ششمین ایشان است و نه کمتر از این و نه بیشتر از اینها هست مگر آنکه خداوند همراهشان است، هر کجا باشند سوره مجادله آیه ۷">*</span> و نیز فرموده: <span class="aya" rel="20_7" data-words="1-9">و إن تجهر بالقول فإنه یعلم السر و أخفی</span><span class="footnote" rel="3" title="و اگر به آواز بلند حرف بزنید او (می‌شنود) او نهان و نهان‌تر را هم می‌داند سوره طه آیه ۷">*</span> و نیز       <code class="page" rel="8,203"/> فرموده: <span class="aya" rel="2_255" data-words="45-57">وسع کرسیه السماوات و الأرض و لا یؤده حفظهما و هو العلی العظیم</span><span class="footnote" rel="1" title="کرسی او همه آسمانها و زمین را فرا گرفته، و نگهداری آسمانها و زمین او را خسته نمی‌کند و او بلند مرتبه و بزرگ است سوره بقره آیه ۲۵۵">*</span>. پس کرسی خدای محیط است به همه آسمانها و زمین و به آنچه در زیر زمین است، و روی این حساب حاملین عرش خدای تعالی، علمایی هستند که خداوند از علم خود به آنان داده و هیچ موجودی که خدای تعالی در ملکوت خود آفریده از تحت این چهار نور خارج نیست، و این همان ملکوتی است که خداوند آن را به اصفیای خود نشان داده، و در باره نشان دادن آن به ابراهیم خلیل فرموده: <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span>. چطور حاملین عرش می‌توانند خدا را حمل کنند و حال آنکه به حیات خداوندی دلهایشان زنده است و به نور خود او به سوی او راه یافته‌اند...<span class="footnote" rel="2" title="اصول کافی ج ۱ ص ۱۲۹">*</span> مؤلف: اینکه جاثلیق پرسید مرا خبر ده از اینکه آیا خدای عز و جل عرش را حمل می‌کند یا عرش، خدا را... ؟ ظاهرش این است که جاثلیق حمل را به معنای بار کردن و به دوش گرفتن معمولی و جسمانی گرفته و در کلام امام (ع) که فرمود: خدای عز و جل عرش و آسمانها و زمین را حمل می‌کند... حمل به معنای تحلیلیش اخذ شده، و آن را به قیام وجود اشیاء به خدای تعالی تفسیر کرده، و پر واضح است که با این حال موجودات عالم، محمول خدا خواهند بود نه حامل او. </p> <p>و لذا وقتی جاثلیق این پاسخ را شنید از معنای آیه‌ <span class="aya" rel="69_17" data-words="5-11">و یحمل عرش ربک فوقهم یومئذ ثمانیة</span> پرسید، چون دید حمل به آن معنی جز در خدای سبحان نیست، و کسی در عالم نیست که چیزی را به آن معنا حمل کند. و این با آیه فوق نمی‌سازد، لذا امام (ع) هم آیه را تفسیر کرد به حمل علم و فرمود: عرش در این آیه به معنای علم است. </p> <p>و چون به حسب ظاهر بین این دو تفسیر مناقضه و اختلاف بود، لذا برای توضیح کلام خود فرمود: مراد از این علم آن معنایی نیست که از این لفظ به ذهن عوام می‌رسد، عوام از لفظ علم همان علم حصولی را می‌فهمند که عبارت است از صور نفسانی. بلکه مراد از آن، نور عظمت و قدرت پروردگار است که به اذن خدا برای این حاملین حاضر و شهود شده و همین حضور است که آن را حمل می‌نامیم، و لذا، هم بدون هیچ منافاتی برای حاملین حمل است و هم برای خدای تعالی هم چنان که افعال ما در عین اینکه حاضر است نزد خود ما و محمول است     <code class="page" rel="8,204"/> برای ما، حاضر نزد خدا و محمول برای او نیز هست، چون مالک افعال ما او است و او آن را به ما تملیک نموده است. </p> <p>پس نور عظمت و قدرت الهی که جمیع اشیاء به وسیله آن بوجود و به ظهور آمده‌اند همان عرشی است که به ما دون خود احاطه دارد، و نیز همان نور عبارت است از ملک خدا نسبت به ما دون عرش، و این نور را هم خدای تعالی حامل است و هم کسانی که این نور بر ایشان ظاهر شده، پس خدای تعالی حامل آن نور و حامل حاملین آن است. </p> <p>بنا بر این، عرش و یا استوای بر عرش در جمله‌ <span class="aya" rel="7_54" data-words="12-15">ثم استوی علی العرش</span> به معنای ملک خدا و در جمله‌ <span class="aya" rel="69_17" data-words="5-8">و یحمل عرش ربک</span> به معنای علم خدا است، و این هر دو به معنای مقامی است که با آن مقام جمیع اشیاء ظاهر گشته و تدابیر جاری در نظام وجود همه در آن مقام متمرکز می‌باشد. و به عبارت دیگر این مقام، هم مقام ملک است و از آن جمیع تدابیر صادر می‌شود، و هم مقام علم است که با آن‌جمیع موجودات ظاهر می‌گردد. </p> <p>و اینکه فرمود: به عظمت و نورش دلهای مؤمنین را بینا کرد مقصودش این است که این مقام، مقامی است که نه تنها تدبیر و اداره نظام سعادت جامعه مؤمنین و آن نظامی که قافله مؤمنین بر طبق آن نظام به سوی خدای سبحان راهپیمایی می‌کند، از آن سرچشمه می‌گیرد، بلکه نظام شقاوت دشمنان خدا و جاهلین به مقام پروردگار نیز به وسیله آن مقام تدبیر می‌شود، بلکه از این هم بالاتر بطور کلی نظام جمیع موجودات عالم از آنجا است حال چه موجودات خودشان بدانند و یا از آن غافل باشند. </p> <p>و اینکه فرمود: و او حیات هر چیز و نور هر چیزی است به منزله تعلیلی است که علت و چرایی جمله قبل را که فرموده بود: پس هر چیزی محمول خدای تعالی است بیان می‌کند، و حاصل آن این است که: خدای تعالی کسی است که به وسیله او هر چیزی هست می‌شود، و به وسیله او هر چیزی از چیز دیگری متمایز می‌گردد، و راه مخصوصی که آن موجود در مسیر وجود خود دارد از راهی که سایر موجودات دارند مشخص می‌شود، پس موجودات عالم از ناحیه خود مالک هیچ چیزی نیستند، بلکه خدای سبحان مالک آنها و حامل وجود آنها است. </p> <p>و اینکه فرمود: او اینجا و آنجا و در بالا و پایین هست... ، مقصودش این است که از آنجایی که قوام هر موجودی به او است و او حافظ و حامل وجود آن است، از این جهت هیچ محل و مکانی از او خالی نیست، و چنان نیست که او در مکانی باشد و در مکانی نباشد، و وقتی می‌گوییم او اینجا هست و یا با فلان موجود هست، معنایش این نیست که او در جای<code class="page" rel="8,205"/> دیگر و با شخص دیگر نیست، بلکه معنایش این است که خداوند حافظ و حامل آن مکان، و آن موجود مکانی و محیط به آن است، و آن مکان و سایر امکنه، و آن موجودات و سایر موجودات، همه و همه محفوظ به حفظ خداوند و محمول و محاط اویند. </p> <p>این معنا عبارت اخرای علم فعلی خداوند است، چون منظور از علم فعلی خداوند به همه موجودات نیز این است که هر چیزی در نزد خدا حاضر است، و وجودش برای او غایب و محجوب نیست، لذا امام (ص) نخست می‌فرماید: پس کرسی به آسمانها و زمین و هر چه در آن دو و در زیر زمین است احاطه دارد و با این جمله به احاطه او اشاره می‌فرماید، و سپس اضافه می‌کند که: <span class="aya" rel="20_7" data-words="1-9">و إن تجهر بالقول فإنه یعلم السر و أخفی</span> و با استشهاد به این آیه، به علم خداوند اشاره نموده و نتیجه می‌گیرد که پس کرسی که همان عرش باشد مقام احاطه و تدبیر و حفظ خدا و در عین حال مقام علم و حضور نیز هست، آن گاه این نتیجه را با آیه <span class="aya" rel="2_255" data-words="45-49">وسع کرسیه السماوات و الأرض</span> تطبیق می‌نماید. </p> <p>و اینکه فرمود: و هیچ موجودی که خدای تعالی در ملکوت خودش آفریده از تحت این چهار نور خارج نیست گویا اشاره به همان چهار نوری است که در صدر کلام آن جناب بود. </p> <p>و به زودی-ان شاء اللَّه-در ذیل احادیث معراج راجع به این چهار نور بحث خواهیم نمود. </p> <p>و در جمله و این همان ملکوتی است که خداوند آن را به اقتضای خود نشان داد در حقیقت عرش و ملکوت را یکی دانسته، و لیکن باید دانست که مراد از این ملکوت، ملکوت اعلی است، چون برای خدای تعالی دو ملکوت است یکی اعلی و یکی اسفل و چون عرش مقام اجمال و باطن غیب است لذا همانطوری که از روایات بعدی هم بر می‌آید عرش به ملکوت اعلی بهتر می‌خورد تا به ملکوت اسفل. </p> <p>و اینکه فرمود: چطور حاملین عرش می‌توانند خدا را حمل کنند... کلامی را که در اول فرموده بود، تاکید و تثبیت می‌کند، و آن این بود که عرش همان مقام حمل وجود موجودات و تقویم آنها است، پس حاملین عرش، خودشان محمول خدای سبحانند، چون قوام وجودشان به او است. امام (ص) از آنجایی که این مقام را مقام علم خداوند دانسته، لذا از وجود حاملین عرش و همچنین از کمال وجودی آنان به قلب و نور هدایت تعبیر کرده و فرموده: و حال آنکه به حیات او دلهایشان زنده و به نور او به سوی او راه یافته‌اند . </p> <h3> <span class="title" rel="7_54 7_55 7_56 7_57 7_58">روایتی دیگر از امام صادق (علیه السلام) در باره معنای عرش و کرسی و شرح آن روایت</span> </h3> <p> و نیز مرحوم صدوق در کتاب توحید به سند خود از حنان بن سدیر نقل می‌کند که گفت: از حضرت صادق (ع) معنای عرش و کرسی را پرسیدم، فرمود: عرش، صفات کثیر و مختلفی دارد، در هر جای قرآن به هر مناسبتی که اسم عرش برده شده، صفات مربوط به<code class="page" rel="8,206"/> همان جهت ذکر شده است، مثلا در جمله‌ <span class="aya" rel="9_129" data-words="14-16">رب العرش العظیم</span> عرش عظیم به معنای ملک عظیم است، و در جمله‌ <span class="aya" rel="20_5" data-words="1-4">الرحمن علی العرش استوی</span> به این معنا است که خداوند احاطه به ملک خود دارد، و این همان علم به چگونگی اشیاء است، و این کلمه اگر با کرسی ذکر شود معنایش غیر معنای کرسی خواهد بود، زیرا عرش و کرسی دو درند از بزرگترین درهای غیب، و خود آنها نیز از غیب بوده و در غیب بودن مثل همند، با این تفاوت که کرسی، در ظاهری غیب است و طلوع هر چیز بدیع و تازه‌ای از آنجا و پیدایش همه اشیاء از آن در است، و عرش در باطنی آن است، یعنی علم به کیفیت موجودات و هستی آنها و قدر و حد و مکان آنها، و همچنین مشیت و صفت اراده و علم الفاظ و حرکات و ترک و علم به آغاز موجودات و انجام آنها همه از آن در است. </p> <p>پس عرش و کرسی دو در مقرون به هم هستند، جز اینکه ملک عرش، غیر از ملک کرسی، و علم آن غیب‌تر و نهان‌تر از علم کرسی است، از همین جهت است که خدای تعالی می‌فرماید: <span class="aya" rel="9_129" data-words="14-16">رب العرش العظیم</span>، چون معنایش این است که: خداوند پروردگار عرشی است که از کرسی بزرگتر، و در عین اینکه مقرون به کرسی است، صفاتش از صفات کرسی عظیم‌تر است. </p> <p>عرض کردم: فدایت شوم، اگر چنین است پس چرا عرش در فضیلت، مقرون و همسایه کرسی شد؟ فرمود: برای این همسایه کرسی است که در آن، علم به کیفیات و احوال موجودات است، و نیز در آن درهای ظاهری بداء و انیت و حدود رتق و فتق آنها است، پس عرش و کرسی دو موجود قرین همند که یکی دیگری را وادار به صرف و اشتقاق می‌کند، یعنی وادار می‌کند به اینکه از یک موجود، موجودات دیگری را منشعب سازد، همانطوری که علماء از یک کلمه کلمات دیگری را جدا و منشعب می‌سازند، و برای این از هم جدا و متمایز شدند که علماء بر صدق دعوای آن دو استدلال کنند. آری، یختص برحمته من یشاء و هو القوی العزیز<span class="footnote" rel="1" title="توحید صدوق ص ۳۲۱ ط تهران">*</span> مؤلف: اینکه فرمود: برای عرش صفات بسیاری است گفتار قبلی ما را مبنی بر اینکه عرش محل اجتماع و تمرکز سر رشته‌های تدابیر عالم است، تایید می‌نماید، هم چنان که آخر حدیث هم که فرمود: همانطوری که علما از یک کلمه، کلمات دیگری را جدا و منشعب می‌سازند این معنا را تایید می‌نماید. </p> <p>و اینکه فرمود: و این همان علم به چگونگی اشیاء است مراد از آن، علم به علل و   <code class="page" rel="8,207"/> اسباب نهایی موجودات است، چون در عرف لغت، لفظ <em>کیف</em> تنها در سؤال از چگونگی و صفات چیزی به کار نمی‌رود، بلکه در سؤال از وجود و پیدایش آن نیز استعمال می‌شود، و همانطوری که در عرف گفته می‌شود: فلانی چگونه این کار را انجام داد و حال آنکه از او ساخته نبود؟ همچنین گفته می‌شود: فلان موجود چگونه پیدا شد؟ . </p> <p>و اینکه فرمود: این کلمه اگر با کرسی ذکر شود معنایش غیر معنای کرسی خواهد بود مقصود آن حضرت این است که عرش و کرسی از این جهت که مقام غیب و منشا پیدایش و ظهور موجوداتند مثل هم هستند و لیکن در آنجا که هر دو در کلام ذکر می‌شوند معنایشان فرق می‌کند، و هر کدام یک مرحله از غیب را می‌رسانند، چون مقام غیب در عین اینکه یک مقام است دارای دو در می‌باشد، یکی در ظاهر که مشرف و متصل به این عالم است، و یکی هم در باطن که بعد از آن قرار دارد. </p> <p>و اینکه فرمود: کرسی، در ظاهری غیب است، و ظهور تمامی اشیاء از آن در است  معنایش این است که طلوع و ظهور موجودات بدیع و بدون سابقه و الگو، از ناحیه کرسی است، و چون تمامی موجودات خلقتشان بدون الگو است پس همه از آن ناحیه است. </p> <p>و پر واضح است که موجود وقتی بدیع و بی‌سابقه است که انتظار نرود بر طبق اوضاع و احوال موجودات قبلی وجود پیدا کند، زیرا اگر اوضاع و احوال و خلاصه سلسله علل بطور خودکار، امور و موجوداتی را یکی پس از دیگری ایجاد کند دیگر آن امور و آن موجودات بدیع نخواهند بود، پس ناگزیر وقتی بدیعند که آن اوضاع و احوال، تازه و بدیع باشند، یعنی خداوند در هر آنی اوضاع و احوالی را پیش کشیده از آن موجوداتی را به وجود بیاورد، و سپس آن اوضاع و احوال را از بین برده اوضاع و احوال دیگری را موجود سازد، سببیت قبلی را از سبب بگیرد، و سببیت دیگری به آن افاضه بفرماید. </p> <p>و چون همانطوری که گفتیم همه موجودات بدیعند پس سببیت تمامی اسباب نیز بدیع است، و این همان <em>بداء</em> است، پس در حقیقت همه وقایع حادث در عالم که هر کدام مستند به عمل اسباب متضاد و مزاحمی هستند، همه اموری بدیع و بداءهایی در اراده خدای متعال هستند. </p> <p>آری، فوق این سبب‌های متزاحم و متنازعی که در عالم وجود دست اندر کارند یک سبب و یک اراده دیگری است که بر آن اسباب حکومت دارد، و هیچ چیزی واقع نمی‌شود مگر آنکه آن اراده خواسته باشد، و آن اراده فوق است که این سبب را به جان آن سبب انداخته و از تاثیر آن جلوگیری می‌کند، و با این اراده، حکم اراده دیگری را باطل می‌سازد و اطلاق تاثیر<code class="page" rel="8,208"/> فلان مؤثر را تقیید می‌نماید. </p> <p>مثلا کسی که اراده کرده است راهی را طی کند در بین راه ناگهان می‌ایستد، چون اراده دیگری که همان اراده استراحت و رفع خستگی است جلو تاثیر اراده اولی را می‌گیرد، و این دو اراده گر چه هر کدام مزاحم دیگری است، و لیکن در عین حال هر دو اراده فوق را اطاعت می‌کنند، و آن اراده فوق است که این دو اراده را تنظیم نموده، و برای رسیدن به مقصد، هر کدام را در جای خود به کار می‌بندد، در این مثالی که زدیم کرسی، در مثل مقام تزاحم آن دو اراده، و عرش، مقام ائتلاف و توافق آن دو است، و معلوم است که اراده دومی، مقدم بر اولی است، چون اراده دوم تفصیل و ظهور اراده اولی است که مجمل و باطن است. </p> <p>و اگر اولی کرسی و دومی عرش نامیده شده، برای این است که کرسی محل آشکار شدن احکام سلطان به دست عمال و ایادی او است، و در این مرحله است که هر یک از کارکنان سلطان، در یکی از شؤون مملکتی مشغول کارند. اینجا است که گاهی صاحبان کرسی با هم اختلاف نموده در نتیجه حکم یکی بر حکم دیگری مقدم شده، آن را نسخ می‌کند. بر خلاف عرش که مخصوص خود سلطان است، و احکامش از نسخ و معارضه، محفوظ است، و باطن تمامی ظواهر و اجمال همه تفصیلاتی که در کرسی بود در آن موجود است. </p> <p>با این مثالی که زدیم معنای اینکه فرمود: با این تفاوت که کرسی، در ظاهری غیب است روشن می‌شود، و همچنین اینکه فرمود: و طلوع هر بدیعی از آنجا است معنایش این است که ظهور و وجود همه موجودات بدون سابقه و بدون الگو است، و اینکه فرمود: و پیدایش همه اشیاء از آن در است معنایش این است که اجمال آنچه در عرش است در کرسی به طور تفصیل و به صورت مفرداتی مختلف ظهور می‌کند، و اینکه فرمود: و عرش، همان در باطن است در برابر اینکه کرسی باب ظاهر است، می‌باشد، و بطون و ظهور در هر دو به اعتبار تفرقی است که در احکام صادر از آن دو به وقوع می‌پیوندد، و اینکه فرمود: در آن یافت می‌شود...  یعنی همه علوم، در صورتی که تفاصیل اشیاء به اجمال آنها بر می‌گردد. </p> <p>و گویا مقصود از <em>علم کیف</em> علم به خصوصیات صدور هر موجودی از اسباب آن است، و همچنین مقصود از <em>کون موجودات</em> تمامیت وجود آنها است، هم چنان که مراد از  <em>عود</em> و <em>بدء</em> اول و آخر وجودات اشیاء است. </p> <p> <em>قدر</em> و <em>حد</em> به یک معنا است، الا اینکه قدر عبارت است از حال و مقدار هر چیز فی حد نفسه، و حد عبارت است از حال و مقدار هر چیزی نسبت به چیزهای دیگر. </p> <p>مقصود از مکان، در آنجا که فرمود: و حد و قدر و مکان آنها نسبت مکانی است. <code class="page" rel="8,209"/> مشیت‌و صفت اراده، به یک معنا است، ممکن هم هست بگوییم مراد از مشیت، اصل مشیت و مراد از صفت، اراده خصوصیات آن است. </p> <p>در جمله و علم الفاظ و حرکات و ترک علم الفاظ به معنای علم به کیفیت دلالت کردن الفاظ بر معانی و ارتباطی است که طبعا با خارج دارند، چون دلالت‌های وضعی هم بالأخره منتهی به طبع می‌شوند، و علم حرکات و ترک علم به اعمال و تروک است، از نظر ارتباطی که عمل و ترک عمل با ذوات خارجی دارند. ممکن هم هست بگوییم مقصود از مجموع علم الفاظ و علم حرکات و ترک علم به کیفیت، ناشی شدن اوامر و نواهی از اعمال و تروک و ناشی شدن لغات از حقایقی است که همه از یک منشا سرچشمه گرفته و همه به آن منتهی می‌گردند، و بنا بر این، ترک، عبارت خواهد بود از سکون نسبی در مقابل حرکت. </p> <p>ضمیر <em>آن</em> در جمله برای این همسایه کرسیی است که در آن علم به کیفیات و احوال موجودات است به عرش، و در جمله و نیز در آن در ظاهری بداء... به کرسی بر می‌گردد، و <em>بداء</em> به معنای ظهور و غلبه سببی بر سببی دیگر و ابطال اثر آن است، و به این معنا بر جمیع سبب‌های مختلف و متغایر عالم منطبق می‌شود. </p> <p>و بنا بر آنچه گذشت، مقصود از جمله پس عرش و کرسی دو همسایه هستند که یکی دیگری را وادار به صرف و اشتقاق می‌کند این است که عرش و کرسی دو همسایه‌اند، بلکه در حقیقت امر واحدی هستند که بحسب اجمال و تفصیل به دو مرتبه تقسیم و از هم جدا می‌شوند، و قضیه صرف و اشتقاق هم از باب مثال ذکر شده، تا معارف دقیق و مبهم را با تشبیه و ضرب المثل برای علماء بیان کرده باشد. </p> <p>و مراد از <em>دعوی</em> در جمله که علماء بر صدق دعوای آن دو... دعوای عرش و کرسی است، یعنی این مثال برای آن آورده شد تا علماء به آن وسیله بر صدق معارف حقه‌ای که به آنان القاء می‌شود پی برده و از چگونگی تدبیر جاری در عالم و اینکه این تدبیر دارای دو مقام اجمال و تفصیل و ظاهر و باطن است آگاه شوند. </p> <p>مرحوم صدوق در کتاب توحید به سند خود از امام صادق (ع) نقل کرده که شخصی از آن جناب از معنای آیه‌ <span class="aya" rel="11_7" data-words="11-15">و کان عرشه علی الماء</span> سؤال کرد، و آن حضرت در جوابش فرمود: مردم در معنای آن چه می‌گویند؟ آن شخص در جواب عرض کرد، می‌گویند عرش بر بالای آب و خداوند بر بالای عرش قرار دارد. فرمود: اینها به خدا دروغ بسته‌اند، زیرا معنای حرفشان این است که خداوند به صفات مخلوقات متصف بوده و مانند آنها محمول چیزی می‌باشد، و این باطل است، زیرا مستلزم این است که چیزی بزرگتر و قوی‌تر از خدای<code class="page" rel="8,210"/> تعالی باشد تا بتواند او را حمل کند، بلکه معنای آیه این است که خداوند قبل از آنکه آسمان و زمین، یا جن و انس، یا آفتاب و ماه را بیافریند، علم خود را بر آب که قبل از اینها موجود شده بود، حمل می‌کرد<span class="footnote" rel="1" title="توحید صدوق ص ۳۱۹">*</span>. </p> <p>مؤلف: این روایت از جهت دلالت بر اینکه مراد از عرش، علم است <em>و نیز</em> اصل خلقت عالم آب بوده <em>و</em> در آن موقع که هنوز تفاصیل موجودات، موجود نشده بودند علم فعلی خدای تعالی متعلق به آب بوده مانند روایت قبلی است. </p> <h3> <span class="title" rel="7_54 7_55 7_56 7_57 7_58">دو روایت در جواب سؤال در باره فاصله زمین و عرش</span> </h3> <p> در کتاب احتجاج از علی (ع) روایت شده که شخصی از آن جناب از فاصله بین زمین و عرش سؤال کرد، حضرت فرمود: فاصله‌اش به قدر این است که بنده‌ای از در اخلاص بگوید: لا اله الا اللَّه<span class="footnote" rel="2" title="احتجاج طبرسی ج ۱ ص ۳۸۶">*</span>. </p> <p>مؤلف: این از لطایف کلام امیر المؤمنین (ص) است که آن را از آیه‌ <span class="aya" rel="35_10" data-words="8-15">إلیه یصعد الکلم الطیب و العمل الصالح یرفعه</span> اقتباس فرموده، و معنای آن این است که وقتی بنده با گفتن کلمه توحید الوهیت را از غیر خدای تعالی نفی نمود و آن را خالص برای خدا دانست، بطور مسلم غیر خدا را فراموش خواهد نمود، و جمیع موجودات را مستند به او خواهد دانست، و این مقام همان مقام عرشی است که بیانش در سابق گذشت. </p> <p>نظیر این بیان در لطافت جواب دیگری است که آن حضرت از این سؤال داده، و فرمود: فاصله بین زمین و آسمان، دید چشم و دعای مظلوم است، در موقعی که نفرین می‌کند. </p> <p>و نیز شیخ صدوق در سه کتاب <em>فقیه</em> ، <em>علل</em> و <em>مجالس</em> خود از امام صادق  (ع) روایت کرده که در پاسخ شخصی که از آن جناب پرسید: چرا کعبه، کعبه نامیده شد؟ فرمود: برای اینکه چهار گوشه و مربع بود. و وقتی سائل پرسید، چرا مربع شد؟ در جواب فرمود: برای اینکه محاذی بیت المعمور بود و بیت المعمور مربع است. و چون سائل پرسید: بیت المعمور چرا مربع شد؟ فرمود: چون بیت نامبرده، محاذی با عرش است و عرش مربع است. </p> <p>و چون سائل از مربع بودن عرش سؤال کرد فرمود: برای اینکه کلماتی که دین اسلام بر مبنای آنها بنا نهاده شده، چهار است، و آن چهار کلمه عبارت است از:1-سبحان اللَّه 2-و الحمد للَّه 3-و لا اله الا اللَّه 4-و اللَّه اکبر...<span class="footnote" rel="3" title="من لا یحضره الفقیه ج ۲ ص ۱۲۴ و علل الشرائع ص ۳۹۸ ط بیروت">*</span>. </p> <p>       <code class="page" rel="8,211"/> مؤلف: کلمه اول متضمن تنزیه و تقدیس است، و کلمه دوم متضمن تشبیه و ثنا، و کلمه سوم توحید جامع بین تنزیه و تشبیه، و کلمه چهارم توحید اعظم که مختص به اسلام است. </p> <p>و معنای آن این است که: خداوند سبحان بزرگتر از آن است که در وصف بگنجد، زیرا وصف خود یک نحوه تقیید و تحدید است، و خدای تعالی بزرگتر از آن است که حدی او را محدود و قیدی او را مقید سازد، هم چنان که در تفسیر آیه‌ <span class="aya" rel="5_73" data-words="1-8">لقد کفر الذین قالوا إن الله ثالث ثلاثة...</span><span class="footnote" rel="1" title="سوره مائده آیه ۷۳">*</span> بیانش گذشت. </p> <p>و کوتاه سخن، برگشت معنایی که این روایت برای عرش کرده نیز به همان علم است، روایات مختلفی که در معنای عرش و یا در اموری که مربوط به عرش است وارد شده، بسیار زیاد است، مثل روایتی که می‌گوید: آیة الکرسی و آخر سوره بقره و سوره محمد  (ص) از گنج‌های عرش است. یا روایتی که می‌گوید: <em>ص</em> در سوره <em>ص</em>  اسم نهری است که از پای عرش سرازیر می‌شود. و یا افق مبین که در قرآن است، اسم سر زمینی است که در جلو عرش قرار دارد و در آن نهرهایی جاری است، و بر لب آن نهرها به عدد ستارگان جامهایی نهاده شده است. </p> <p>در تفسیر قمی از عبد الرحیم اقصر روایت شده که گفت: از امام صادق (ع) پرسیدم معنای‌ <span class="aya" rel="68_1" data-words="1-3">ن و القلم</span> چیست؟ حضرت فرمود: خداوند قلم را از درختی بهشتی آفرید که اسمش خلد است، آن گاه به نهری که در بهشت بود و از برف سفیدتر و از شهد شیرین‌تر بود، فرمود: مداد شو، پس آن نهر خشک گردید و مداد شد، آن گاه به قلم فرمود: بنویس. عرض کرد پروردگارا چه بنویسم؟ فرمود: آنچه را که بوده و تا قیامت خواهد بود، پس قلم در ورقی که از نقره سفیدتر و از یاقوت صاف‌تر بود نوشت و آن را پیچید و در رکن عرش جای داد. آن گاه خداوند بر دهان قلم مهر نهاد، پس دیگر سخن نگفت و نخواهد گفت، و آن ورقه همان کتاب مکنونی است که همه نسخه‌ها از آن استنساخ شده است<span class="footnote" rel="2" title="تفسیر قمی ج ۲ ص ۳۷۹">*</span> بقیه این روایت را-ان شاء اللَّه-در تفسیر سوره <em>ن</em> نقل خواهیم نمود. </p> <p>مؤلف: در این معنا روایات دیگری نیز هست که در بعضی از آنها بعد از آنکه راوی اصرار ورزیده و توضیح بیشتری خواسته، امام (ع) اضافه فرموده که: قلم و لوح هر کدام فرشته‌ای هستند، و با همین جمله فهمانده که بیان قبلی از قبیل تشبیه معقول به محسوس بوده تا     <code class="page" rel="8,212"/> غرض به آن وسیله فهمانیده شود. </p> <p>در کتاب روضة الواعظین از امام صادق از پدر بزرگوارش از جدش روایت شده که فرمود: در عرش، تمثال موجوداتی است که خداوند در تری و خشکی عالم خلق فرموده. و سپس فرمود: این است تاویل آیه شریفه‌ <span class="aya" rel="15_21" data-words="1-13">و إن من شیء إلا عندنا خزائنه و ما ننزله إلا بقدر معلوم</span><span class="footnote" rel="1" title="روضة الواعظین ص ۴۷ ط قم">*</span>. </p> <p>مؤلف: یعنی آیه شریفه مزبور نیز همین حقیقت را بیان می‌کند که صور جمیع موجودات در عرش است، و ما سابقا معنای بودن صور اشیاء در عرش را بیان کردیم. نظیر این روایت در افاده این معنا روایتی است که در تفسیر دعای یا من اظهر الجمیل وارد شده است. </p> <p>و نیز در روضة الواعظین از امام صادق از پدرش از جدش (ع) روایت شده که در ضمن حدیثی فرمود: بین یک قائمه از قوائم عرش و بین قائمه دیگر آن آن قدر فاصله است که اگر مرغ تیزپروازی بخواهد آن را طی کند باید هزار سال راه برود، و عرش هر روز هفتاد هزار رنگ از نور به خود می‌گیرد، و هیچ خلقی از مخلوقات خدا توانایی اینکه به آن نگاه کند ندارد، و همه موجودات عالم در مقابل عرش خدا به منزله حلقه‌ای است در بیابانی پهناور<span class="footnote" rel="2" title="روضة الواعظین ص ۴۷">*</span>. </p> <p>مؤلف: این جمله اخیر را شیعه و سنی از رسول خدا (ص) نیز روایت کرده‌اند. این روایت هم مانند سایر روایات ائمه اهل بیت (ع) حقایق را در ضمن مثال بیان فرموده، به دلیل ظاهر توصیفی که از بزرگی و وسعت عرش کرده، به هر حسابی هم که فرض شود درست در نمی‌آید، زیرا دوائری که اشعه نورانی ترسیم می‌کنند به مراتب بزرگتر و وسیع‌تر از آن حدی است که در این روایت برای عرش خدا ذکر شده، پس ناگزیر باید گفت: مقصود امام (ع) تشبیه معقول به محسوس بوده، نه مدلول مطابقی کلام. </p> <p>و در کتاب علل از کتاب علل محمد بن سنان از حضرت رضا (ع) روایت شده که فرمود: علت طواف به کعبه این است که بعد از آنکه خدای تعالی به ملائکه فرمود:  من در زمین خلیفه‌ای قرار خواهم داد و ملائکه اعتراض کردند که آیا می‌خواهی کسانی در زمین بیافرینی که خونریزی کنند؟ و آن گاه از اعتراض خود پشیمان شده، فهمیدند که گناه کرده‌اند ناچار به عرش خدا پناه برده استغفار کردند، و خداوند از این حالت ملائکه خوشش آمد و به همین خاطر در آسمان‌چهارم خانه‌ای برابر عرش ساخت و اسم آن را <em>ضراح</em> گذاشت، و     <code class="page" rel="8,213"/> در مقابل آن خانه دیگری به نام <em>بیت المعمور</em> در آسمان دنیا بنا نهاد آن گاه خانه کعبه را مقابل  <em>بیت المعمور</em> قرار داد و آدم را فرمود تا آن را طواف نماید، و این سنت در میان فرزندان او تا قیامت معمول خواهد بود<span class="footnote" rel="1" title="علل الشرائع ص ۴۰۶ ح ۷ ط نجف">*</span>. </p> <p>مؤلف: این حدیث از چند جهت غریب بنظر می‌رسد، زیرا اولا غیر از بیت المعمور خانه دیگری را به نام <em>ضراح</em> اسم برده و حال آنکه در بیشتر روایات تنها بیت المعمور در آسمان چهارم ذکر شده. و ثانیا برای ملائکه گناه اثبات کرده و حال آنکه به نص قرآن کریم ملائکه معصوم از گناهند، البته این معنا را می‌توان تاویل کرد و گفت: مراد از پی بردن به گناه علم به قصور است، و به همین جهت می‌توان گفت بنا بر اینکه عرش به علم تفسیر شود معنای پناه بردن ملائکه به عرش اعتراف آنان به جهل خود و ارجاع علم است به خداوند سبحان، هم چنان که قرآن نیز معذرت خواهی آنان را چنین حکایت فرموده: <span class="aya" rel="2_32" data-words="2-12">سبحانک لا علم لنا إلا ما علمتنا إنک أنت العلیم الحکیم</span>. </p> <p>و اما اینکه گفت: کعبه در برابر بیت المعمور واقع شده ظاهرا مراد از محاذات و برابری محاذات معنوی است، نه حسی و جسمانی، به شهادت جمله و به همین خاطر در آسمان چهارم خانه‌ای برابر عرش ساخت زیرا به طوری که از قرآن و حدیث استفاده می‌شود عرش و کرسی محیط به همه آسمان و زمین هستند، و با فرض احاطه و مخصوصا اگر به حسب فرض این احاطه جسمانی بوده باشد دیگر محاذات معنا نخواهد داشت، پس نه این احاطه، جسمانی است (زیرا گفتیم، عرش به معنای علم است) و نه آن محاذات، حسی و جسمانی است. </p> <p>در کتاب خصال از امام صادق (ع) روایت شده که فرمود: یکی از حاملین عرش به صورت آدم است، و از خدا به جهت فرزندان آدم طلب روزی می‌کند. و یکی دیگر به صورت خروس است که برای پرندگان طلب رزق می‌کند. و سومی به شکل شیر است که برای درندگان روزی طلب می‌نماید. و چهارمی به صورت گاو است که برای چارپایان طلب روزی می‌کند. و از آن روزی که بنی اسرائیل گوساله پرستیدند، آن گاوی که حامل عرش است، سر افکنده شده و از شرم دیگر سر بلند نکرد، و وقتی قیامت می‌شود حاملین عرش هشت نفر می‌شوند...<span class="footnote" rel="2" title="خصال صدوق ص ۴۰۷">*</span>     <code class="page" rel="8,214"/> </p><h3> <span class="title" rel="7_54 7_56 7_55 7_57 7_58">چند روایت در مورد حاملین عرش</span> </h3> <p> مؤلف: اخباری که قریب به این مضامین هستند، بسیار زیادند، و بعضی از آنها این چهار حامل را که در روایت قبلی بود حاملین کرسی دانسته، و حال آنکه تا آنجا که ما اطلاع داریم هیچ روایتی برای کرسی، حامل معرفی نکرده. و ما روایات مربوط به کرسی را در سوره بقره در تفسیر آیة الکرسی ایراد نمودیم. </p> <p>در حدیثی دیگر حاملین عرش هشت نفر شمرده شده، چهار نفر از اولین که عبارت‌اند از: نوح، ابراهیم، موسی و عیسی (ع) و چهار نفر از آخرین که عبارت‌اند از: محمد  (ص)، علی، حسن و حسین (ع). </p> <p>مؤلف: بنا بر اینکه عرش به معنای علم باشد هیچ مانعی ندارد که بعضی روایات حاملین عرش را ملائکه بداند، و بعضی دیگر آنان را انبیاء معرفی کند. </p> <p>و خوشبختانه روایات وارد در باره عرش با همه کثرتی که دارد این تفسیر را تایید می‌کند، و اگر بعضی از آنها مختصر ظهوری دارد در اینکه عرش یک موجود جسمانی است، به روایات بسیار دیگری که عرش را علم می‌داند تفسیر می‌شود. و اما اینکه بعضی گفته‌اند: عرش جسمی است به شکل تخت و آن را بر بالای آسمان هفتم گذاشته‌اند هیچ روایت قابل اعتمادی بر طبق آن دیده نشده است، و روایات معتبر، این معنا را جدا تکذیب می‌کند. </p> <p>قمی در تفسیر خود در ذیل آیه‌ <span class="aya" rel="7_54" data-words="5-11">خلق السماوات و الأرض فی ستة أیام</span> می‌گوید: امام  (ع) فرمود: مراد از شش روز، شش وقت است<span class="footnote" rel="1" title="تفسیر قمی ج ۱ ص ۲۳۶">*</span>. </p> <p>صاحب تفسیر برهان روایتی را از صاحب کتاب ثاقب المناقب نقل می‌کند که وی آن را به ابی هاشم جعفری نسبت داده، و او از محمد بن صالح ارمنی نقل کرده، و آن این است که: من (محمد بن صالح) خدمت حضرت ابی محمد عسکری (ع) عرض کردم معنای آیه‌ <span class="aya" rel="30_4" data-words="4-10">لله الأمر من قبل و من بعد</span> را برایم شرح دهید. فرمود: معنایش این است که خداوند قبل از اینکه امر کند و همچنین بعد از آن نیز هر چه را بخواهد می‌تواند انجام دهد، من در دلم خطور کرد که این معنا تاویل آیه‌ <span class="aya" rel="7_54" data-words="29-37">ألا له الخلق و الأمر تبارک الله رب العالمین</span> است، حضرت فهمید که من چه فکری کردم، فرمود: همانطور است که تو در دل خود گذراندی آری، <span class="aya" rel="7_54" data-words="29-37">ألا له الخلق و الأمر تبارک الله رب العالمین</span><span class="footnote" rel="2" title="تفسیر برهان ج ۳ ص ۲۵۸ ط قم">*</span>. </p> <p>مؤلف: معنای این روایت این است که جمله‌ <span class="aya" rel="7_54" data-words="29-33">ألا له الخلق و الأمر</span> در مقام افاده     <code class="page" rel="8,215"/> این معنا است که اطلاق ملک خدای تعالی قبل از آنکه چیزی را بیافریند و بعد از آن، یک جور است، و او مثل ما نیست که بعد از دادن چیزی، دیگر مالک و صاحب اختیار آن نباشد. </p> <p>در الدر المنثور است که ابن جریر از عبد العزیز شامی از پدرش که صحبت رسول خدا  (ص) را درک کرده بود نقل می‌کند که گفت: رسول خدا (ص) فرمود: کسی که خدای تعالی را در عمل صالحی که به آن موفق شد، شکرگزار نباشد، و در عوض خود را بستاید، کافر شده، و ثواب عملش حبط می‌شود. و کسی که چنین می‌پندارد که خداوند اختیار در امری را به بندگان خود واگذار نموده نیز کافر و منکر آن چیزی است که خداوند به انبیای خود نازل کرده، زیرا آیه‌ <span class="aya" rel="7_54" data-words="29-37">ألا له الخلق و الأمر تبارک الله رب العالمین</span> داشتن هر گونه اختیاری را از غیر خداوند سلب و نفی کرده است<span class="footnote" rel="1" title="الدر المنثور ج ۳ ص ۹۲">*</span>. </p> <p>مؤلف: اینکه در این روایت <em>عجب</em> را کفر خوانده، غرض از کفر، کفران نعمت و یا انکار بودن حسنات از برای خدا است، چون از آیات کریمه قرآن بر می‌آید که حسنات برای خدای تعالی است. و همچنین اینکه اختیار در هر چیزی را از بندگان سلب کرده، مراد از آن نفی اختیار و مالکیت استقلالی است، نه تبعی. </p> <p>در کافی به سند خود از میسر از ابی جعفر (ع) روایت کرده که گفت: از آن جناب از معنای‌ <span class="aya" rel="7_56" data-words="1-7">و لا تفسدوا فی الأرض بعد إصلاحها</span> پرسش نمودم، حضرت فرمود: ای میسر!زمین فاسد بود، پس خدای عز و جل با بعثت پیغمبر گرامیش آن را احیاء نمود و پس از آن فرمود که بار دیگر آن را فاسد نسازید، و در آن فساد راه نیندازید<span class="footnote" rel="2" title="روضه کافی ج ۸ ص ۵۰ ط نجف">*</span>. </p> <p>مؤلف: این روایت را عیاشی نیز در تفسیر خود از میسر از ابی عبد اللَّه (ع) بدون ذکر سند نقل کرده است<span class="footnote" rel="3" title="تفسیر عیاشی ج ۲ ص ۱۹">*</span>. </p> <p>در الدر المنثور است که احمد، بخاری، مسلم و نسایی از ابی موسی روایت کرده‌اند که گفت: رسول خدا (ص) فرمود: مثل هدایت و علمی که خداوند مرا بدان مبعوث فرمود مثل باران شدیدی است که در سرزمینی ببارد و قسمتی از آن زمین، آب را در خود فرو برد و در نتیجه گیاهان بسیار برویاند، و قسمتی دیگر که بایر است آب را در خود نگهداشته و مردم از آن آب نوشیده و سیراب شوند و با آن زراعت خود را نیز مشروب سازند، قسمتی دیگر       <code class="page" rel="8,216"/> بلندی‌ها و کوه‌های سنگی است که نه آب را در خود نگهداری و ذخیره می‌کند و نه گیاهی در خود می‌رویاند. مردم نسبت به دین من نیز سه طایفه‌اند: بعضی‌ها آن را یاد می‌گیرند و گلیم خود را از آب در می‌آورند، ولی از دیگران دستگیری ننموده چیزی از آن را به دیگران نمی‌آموزند، بعضی دیگر هم خود از آن بهره‌مند می‌شوند و هم به دیگران می‌آموزند، طایفه سوم، کسانی هستند که نه خود آن را می‌آموزند و نه به دیگران یاد می‌دهند<span class="footnote" rel="1" title="الدر المنثور ج ۳ ص ۹۴ ط بیروت">*</span>. </p> 
