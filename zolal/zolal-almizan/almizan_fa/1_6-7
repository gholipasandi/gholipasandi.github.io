<h3 class="ayas">سوره الفاتحة آیه‌های ۶ تا ۷</h3><code class="section" rel="1_6-7"/><h3>ترجمه آیات: </h3> <p> <span class="trans" rel="1_6">ما را بسوی صراط مستقیم هدایت فرما. «۶» </span><span class="trans" rel="1_7">صراط آنان که برایشان انعام فرمودی. نه آنان که برایشان غضب کردی. و نه گمراهان «۷» </span></p> <h3>بیان</h3> <h3> <span class="title" rel="1_6 1_7">معنی صراط</span> </h3> <p> <span class="aya" rel="1_6-7" data-words="1-7">اهدنا الصراط المستقیم، صراط الذین أنعمت علیهم</span> الخ، معنای کلمه هدایت از بیانی که در ذیل صراط از نظر خواننده می‌گذرد معلوم میشود. </p> <p>و اما صراط، این کلمه در لغت به معنای طریق و سبیل نزدیک بهمند، و اما از نظر عرف و اصطلاح قرآن کریم، باید بدانیم که خدای تعالی صراط را بوصف استقامت توصیف کرده، و آن گاه<code class="page" rel="1,45"/> بیان کرده که این صراط مستقیم را کسانی می‌پیمایند که خدا بر آنان انعام فرموده. </p> <p>و صراطی که چنین وصفی و چنین شانی دارد، مورد درخواست عبادت کار، قرار گرفته، و نتیجه و غایت عبادت او واقع شده، و بعبارت دیگر، بنده عبادت کار از خدایش درخواست می‌کند که عبادت خالصش در چنین صراطی قرار گیرد. </p> <h3> <span class="title" rel="1_6">چند مقدمه برای توضیح و تفسیر آیه‌ <span class="aya" rel="1_6" data-words="1-3">اهدنا الصراط المستقیم</span> </span> </h3> <p> توضیح و تفسیر آیه مورد بحث محتاج بچند مقدمه است مقدمه اول اینکه خدای سبحان در کلام مجیدش برای نوع بشر و بلکه برای تمامی مخلوقات خود راهی معرفی کرده، که از آن راه بسوی پروردگارشان سیر می‌کنند و در خصوص انسان فرموده:  <span class="aya" rel="84_6" data-words="1-9">یا أیها الإنسان، إنک کادح إلی ربک کدحا فملاقیه</span>، هان ای آدمی، بدرستی که تو بسوی پروردگارت تلاش می‌کنی، و این تلاش تو-چه کفر باشد و چه ایمان-بالآخره بدیدار او منتهی میشود.<span class="footnote" rel="1" title="سوره انشقاق آیه ۶">*</span> و در باره عموم موجودات فرموده:  <span class="aya" rel="64_3" data-words="10-12">و إلیه المصیر</span> بازگشت بسوی او است<span class="footnote" rel="2" title="تغابن آیه ۳">*</span> و نیز فرموده:  <span class="aya" rel="42_53" data-words="12-16">ألا إلی الله تصیر الأمور</span>، آگاه باش که همه امور بسوی او برمی‌گردد<span class="footnote" rel="3" title="شوری ۵۳">*</span> و آیاتی دیگر که بوضوح دلالت دارند بر اینکه تمامی موجودات راهی برای خود دارند، و همه راههاشان بسوی او منتهی میشود. </p> <p>مقدمه دوم اینکه از کلام خدای تعالی بر می‌آید که سبیل نامبرده یکی نیست، و همه سبیلها و راهها یک جور و دارای یک صفت نیستند، بلکه همه آنها از یک نظر به دو قسم تقسیم میشوند، و آن این آیه شریفه است که فرموده:  <span class="aya" rel="36_60-61" data-words="1-21">أ لم أعهد إلیکم یا بنی آدم أن لا تعبدوا الشیطان إنه لکم عدو مبین؟، و أن اعبدونی هذا صراط مستقیم</span>؟ ای بنی آدم آیا با تو عهد نکردم که شیطان را نپرستی، که او تو را دشمنی آشکار است؟ و اینکه مرا بپرستی که این است صراط مستقیم ؟.<span class="footnote" rel="4" title="یس ۶۱">*</span> پس معلوم میشود در مقابل صراط مستقیم راه دیگری هست، هم چنان که این معنا از آیه:  <span class="aya" rel="2_186" data-words="6-19">فإنی قریب، أجیب دعوة الداع إذا دعان، فلیستجیبوا لی، و لیؤمنوا بی لعلهم یرشدون</span>، من نزدیکم، و دعای خواننده خود را در صورتی که واقعا مرا بخواند مستجاب می‌کنم پس باید مرا اجابت کنند، و بمن ایمان آورند، باشد که رشد یابند<span class="footnote" rel="5" title="بقره آیه ۱۸۶">*</span> استفاده میشود، چون می‌فهماند بعضی غیر خدا را میخوانند، و غیر خدا را اجابت نموده، بغیر او ایمان می‌آورند. </p> <p>و همچنین از آیه:  <span class="aya" rel="40_60" data-words="4-14">ادعونی أستجب لکم، إن الذین یستکبرون عن عبادتی سیدخلون جهنم داخرین</span>، مرا بخوانید تا اجابت کنم، کسانی که از عبادت من سرپیچی می‌کنند، بزودی با خواری و ذلت بجهنم در می‌آیند،<span class="footnote" rel="6" title="مؤمن آیه ۶۰">*</span> که می‌فهماند راه او نزدیک‌ترین راه است، و آن راه عبارتست از عبادت             <code class="page" rel="1,46"/> و دعای او، آن گاه در مقابل، راه غیر خدا را دور معرفی کرده، و فرمود:  <span class="aya" rel="41_44" data-words="33-37">أولئک ینادون من مکان بعید</span>، آنان را از نقطه‌ای دور صدا می‌زنند<span class="footnote" rel="1" title="سوره فصلت آیه ۴۴">*</span> که می‌رساند غایت و هدف نهایی کسانی که ایمان به خدا ندارند، و مسیر و سبیل ایمان را نمی‌پیمایند، غایتی است دور. </p> <h3> <span class="title" rel="1_6 1_7">راه بسوی خدا دو گونه است: دور و نزدیک</span> </h3> <p> تا اینجا روشن شد که راه بسوی خدا دو تا است، یکی دور، و یکی نزدیک، راه نزدیک راه مؤمنین، و راه‌دور راه غیر ایشان است، و هر دو راه هم بحکم آیه 6 سوره انشقاق راه خدا است. </p> <h3> <span class="title" rel="1_6 1_7">تقسیم دیگری برای راه بسوی خدا</span> </h3> <p> مقدمه سوم اینکه علاوه بر تقسیم قبلی، که راه خدا را بدو قسم دور و نزدیک تقسیم می‌کرد، تقسیم دیگری است که یک راه را بسوی بلندی، و راهی دیگر را بسوی پستی منتهی میداند، یک جا می‌فرماید:  <span class="aya" rel="7_40" data-words="1-12">إن الذین کذبوا بآیاتنا و استکبروا عنها لا تفتح لهم أبواب السماء</span>، کسانی که آیات ما را تکذیب کرده، و از پذیرفتن آن استکبار ورزیدند، دربهای آسمان برویشان باز نمیشود<span class="footnote" rel="2" title="سوره اعراف آیه ۴۰">*</span> معلوم میشود آنهایی که چنین نیستند، دربهای آسمان برویشان باز میشود، چون اگر هیچکس بسوی آسمان بالا نمیرفت، و درب‌های آسمان را نمی‌کوبید، برای درب معنایی نبود. </p> <p>و در جایی دیگر می‌فرماید:  <span class="aya" rel="20_81" data-words="13-19">و من یحلل علیه غضبی فقد هوی</span>، کسی که غضب من بر او احاطه کند، او بسوی پستی سقوط می‌کند<span class="footnote" rel="3" title="سوره طه آیه ۸۱">*</span> -چون کلمه هوی از مصدر هوی است، که معنای سقوط را میدهد. </p> <p>و در جایی دیگر می‌فرماید:  <span class="aya" rel="2_108" data-words="11-19">و من یتبدل الکفر بالإیمان، فقد ضل سواء السبیل</span> کسی که ایمان را با کفر عوض کند، راه را گم کرده،<span class="footnote" rel="4" title="سوره بقره آیه ۱۰۸">*</span> که می‌رساند دسته سومی هستند که نه راهشان بسوی بالا است، و نه بسوی سقوط، بلکه اصلا راه را گم کرده دچار حیرت شده‌اند، آنها که راهشان بسوی بالا است، کسانی هستند که ایمان به آیات خدا دارند، و از عبادت او استکبار نمی‌کنند، و بعضی دیگر راهشان بسوی پستی منتهی میشود، و آنها کسانی هستند که بایشان غضب شده، و بعضی دیگر اصلا راه را از دست داده و گمراه شده‌اند، و آنان ضالین اند، و ای بسا که آیه مورد بحث باین سه طائفه اشاره کند،  الذین انعمت علیهم طائفه اول، و مغضوب علیهم طائفه دوم، و  ضالین طائفه سوم باشند. </p> <p>و پر واضح است که صراط مستقیم آن دو طریق دیگر، یعنی طریق مغضوب علیهم، و طریق ضالین نیست، پس قهرا همان طائفه اول، یعنی مؤمنین خواهد بود که از آیات خدا استکبار نمی‌ورزند. </p> <h3> <span class="title" rel="1_6 1_7">سبیل مؤمنین نیز تقسیمات و درجاتی دارد</span> </h3> <p> مقدمه چهارم اینکه از آیه:  <span class="aya" rel="58_11" data-words="20-29">یرفع الله الذین آمنوا منکم و الذین أوتوا العلم درجات</span>، خداوند کسانی را که ایمان آورده‌اند بلند می‌کند، و کسانی را که علم داده شده‌اند، به درجاتی بالا می‌برد،<span class="footnote" rel="1" title="سوره مجادله آیه ۱۱">*</span> بر می‌آید که همین طریق اول نیز تقسیم‌هایی دارد، و یک طریق نیست و کسی که با ایمان بخدا براه اول یعنی سبیل مؤمنین افتاده، چنان نیست که دیگر ظرفیت تکاملش پر شده باشد، بلکه هنوز برای تکامل ظرفیت دارد، که اگر آن بقیه را هم بدست آورد آن وقت از اصحاب صراط مستقیم میشود. </p> <h3> <span class="title" rel="1_6 1_7">ضلالت، شراک و ظلم در خارج یک مصداق دارند</span> </h3> <p> توضیح اینکه اولا باید دانست که هر ضلالتی شرک است، هم چنان که عکسش نیز چنین است، یعنی هر شرکی ضلالت است، بشهادت آیه <span class="aya" rel="2_108" data-words="11-19">و من یتبدل الکفر بالإیمان فقد ضل سواء السبیل</span>، و کسی که کفر را با ایمان عوض کند راه میانه را گم کرده است،<span class="footnote" rel="2" title="سوره بقره آیه ۱۰۸">*</span> و آیه:  <span class="aya" rel="36_60-62" data-words="8-27">أن لا تعبدوا الشیطان إنه لکم عدو مبین، و أن اعبدونی هذا صراط مستقیم، و لقد أضل منکم جبلا کثیرا</span>، و شیطان را نپرستید، که دشمن آشکار شما است، بلکه مرا بپرستید، که این است صراط مستقیم، در حالی که او جمع کثیری از شما را گمراه کرده،<span class="footnote" rel="3" title="سوره یس آیه ۶۲">*</span> که آیه اولی کفر را ضلالت، و دومی ضلالت را کفر و شرک میداند، و قرآن شرک را ظلم، و ظلم را شرک میداند، از شیطان حکایت می‌کند که بعد از همه اضلالهایش، و خیانت‌هایش، در قیامت میگوید:  <span class="aya" rel="14_22" data-words="39-49">إنی کفرت بما أشرکتمون من قبل إن الظالمین لهم عذاب ألیم</span>، من بآنچه شما می‌کردید، و مرا شریک جرم میساختید، کفر می‌ورزم و بیزارم، برای اینکه ستمگران عذابی دردناک دارند،<span class="footnote" rel="4" title="ابراهیم آیه ۲۲">*</span> و در این کلام خود شرک را ظلم دانسته، و در آیه:  <span class="aya" rel="6_82" data-words="1-13">الذین آمنوا و لم یلبسوا إیمانهم بظلم أولئک لهم الأمن، و هم مهتدون</span>، کسانی که ایمان آورده، و ایمان خود را آمیخته با ظلم نکردند ایشان امنیت دارند، و راه را یافته‌اند،<span class="footnote" rel="5" title="سوره انعام آیه ۸۲">*</span> ظلم را شرک و نقطه مقابل ایمان شمرده است، چون اهتداء و ایمنی از ضلالت و یا عذاب را که اثر ضلالت است مترتب برداشتن صفت ایمان و زایل گشتن صفت ظلم کرده است. </p> <p>و کوتاه سخن آنکه ضلالت و شرک و ظلم در خارج یک مصداق دارند، و آنجا هم که گفته‌ایم: هر یک از این سه معرف دیگری است، و یا بوسیله دیگری معرفی می‌شود، منظورمان مصداق است، نه مفهوم چون پر واضح است که مفهوم ضلالت غیر ظلم و شرک، و از ظلم غیر از آن دوی دیگر، و از شرک هم باز غیر آن دو تای دیگر است. </p> <p>حال که این معنی را دانستی معلوم شد: که صراط مستقیم که صراط غیر گمراهان است، صراطی است که بهیچ وجه شرک و ظلم در آن راه ندارد، هم چنان که ضلالتی در آن راه نمی‌یابد، نه           <code class="page" rel="1,48"/> ضلالت در باطن، و قلب، از قبیل کفر و خاطرات ناشایست، که خدا از آن راضی نیست، و نه در ظاهر اعضاء و ارکان بدن، چون معصیت و یا قصور در اطاعت، که هیچیک از اینها در آن صراط یافت نمی‌شود، و این همانا حق توحید علمی و عملی است، و توحید هم همین دو مرحله را دارد، دیگر شق سومی برایش نیست، و بفرموده قرآن، بعد از حق غیر از ضلالت چه می‌تواند باشد؟ آیه:  82-سوره انعام، که چند سطر قبل گذشت، نیز بر همین معنا منطبق است، که در آن امنیت در طریق را اثبات نموده، باهتداء تام و تمام وعده می‌دهد، البته اینکه گفتیم وعده میدهد، بر اساس آن نظریه ادبی است، که می‌گویند اسم فاعل حقیقت در آینده است،  دقت بفرمائید این یک صفت بود از صفات صراط مستقیم. مقدمه پنجم اینکه اصحاب صراط مستقیم در صورت عبودیت خدا، دارای ثبات قدم بتمام معنا هستند، هم در فعل، و هم در قول، هم در ظاهر، و هم در باطن، و ممکن نیست که نام بردگان بر غیر این صفت دیده شوند، و در همه احوال خدا و رسول را اطاعت می‌کنند، چنانچه نخست در باره آنها فرمود:  <span class="aya" rel="4_69" data-words="1-24">و من یطع الله و الرسول فأولئک مع الذین أنعم الله علیهم من النبیین و الصدیقین و الشهداء و الصالحین و حسن أولئک رفیقا</span>، کسی که خدا و رسول را اطاعت کند، چنین کسانی با آنان هستند که خدا بر ایشان انعام کرده، از انبیاء، و صدیقین، و شهدا، و صالحان، که اینان نیکو رفقایی هستند،<span class="footnote" rel="1" title="سوره نساء آیه ۶۹">*</span> و سپس این ایمان و اطاعت را چنین توصیف کرده:  <span class="aya" rel="4_65-66" data-words="1-51">فلا و ربک لا یؤمنون حتی یحکموک فیما شجر بینهم، ثم لا یجدوا فی أنفسهم حرجا مما قضیت، و یسلموا تسلیما، و لو أنا کتبنا علیهم: أن اقتلوا أنفسکم، أو اخرجوا من دیارکم، ما فعلوه إلا قلیل منهم، و لو أنهم فعلوا ما یوعظون به، لکان خیرا لهم، و أشد تثبیتا</span>، نه به پروردگارت سوگند، ایمان واقعی نمی‌آورند، مگر وقتی که تو را حاکم بر خود بدانند، و در اختلافاتی که میانه خودشان رخ می‌دهد بهر چه تو حکم کنی راضی باشند، و احساس ناراحتی نکنند، و صرفا تسلیم بوده باشند، بحدی که اگر ما واجب کنیم که خود را بکشید، یا از شهر و دیارتان بیرون شوید، بیرون شوند، ولی جز عده کمی از ایشان اینطور نیستند، و حال آنکه اگر اینطور باشند، و به اندرزها عمل کنند، برای خودشان بهتر، و در استواریشان مؤثرتر است.<span class="footnote" rel="2" title="سوره نساء آیه ۶۶">*</span> تازه مؤمنینی را که چنین ثبات قدمی دارند، پائین‌تر از اصحاب صراط مستقیم دانسته، وصف آنان را با آن همه فضیلت که برایشان قائل شد، ما دون صف اصحاب صراط مستقیم دانسته، چون در آیه 68 سوره نساء فرموده: این مؤمنین با کسانی محشور و رفیقند که خدا بر آنان انعام     <code class="page" rel="1,49"/> کرده،  یعنی اصحاب صراط مستقیم، و نفرموده: از ایشانند، و نیز فرموده: با آنان رفیقند، و نفرموده یکی از ایشانند، پس معلوم می‌شود اصحاب صراط مستقیم، یعنی‌ <span class="aya" rel="4_69" data-words="9-12">الذین أنعم الله علیهم</span> مقامی عالی‌تر از مؤمنین دارند. </p> <p>نظیر آیه 69-سوره نساء، در اینکه مؤمنین را در زمره اصحاب صراط مستقیم ندانسته، بلکه پائین‌تر از ایشان می‌شمارد، آیه: <span class="aya" rel="57_19" data-words="1-17">و الذین آمنوا بالله و رسله أولئک هم الصدیقون و الشهداء عند ربهم لهم أجرهم و نورهم</span><span class="footnote" rel="1" title="سوره حدید آیه ۱۹">*</span> می‌باشد، چون در این آیه مؤمنین را ملحق بصدیقین و شهداء کرده، و با اینکه جزو آنان نیستند، بعنوان پاداش، اجر و نور آنان را بایشان داده، و فرموده:  و کسانی که به خدا و رسولان وی ایمان آورده‌اند، در حقیقت آنها هم نزد پروردگارشان صدیق و شهید محسوب می‌شوند، و نور و اجر ایشان را دارند. </p> <p>پس معلوم می‌شود اصحاب صراط مستقیم، قدر و منزلت و درجه بلندتری از درجه مؤمنین خالص دارند، حتی مؤمنینی که دلها و اعمالشان از ضلالت و شرک و ظلم بکلی خالص است. </p> <p>پس تدبر و دقت‌ در این آیات برای آدمی یقین می‌آورد: به اینکه مؤمنین با اینکه چنین فضائلی را دارا هستند، مع ذلک در فضیلت کامل نیستند، و هنوز ظرفیت آن را دارند که خود را به <span class="aya" rel="4_69" data-words="9-12">الذین أنعم الله علیهم</span> برسانند، و با پر کردن بقیه ظرفیت خود، همنشین با آنان شوند، و بدرجه آنان برسند، و بعید نیست که این بقیه، نوعی علم و ایمان خاصی بخدا باشد، چون در آیه <span class="aya" rel="58_11" data-words="20-29">یرفع الله الذین آمنوا منکم و الذین أوتوا العلم درجات</span>، خداوند آنهایی را که از شما ایمان آورده‌اند، و آنان که علم به ایشان داده شده، بدرجاتی بالا می‌برد<span class="footnote" rel="2" title="سوره مجادله آیه ۱۱">*</span> دارندگان علم را از مؤمنین بالاتر دانسته، معلوم می‌شود: برتری‌ <span class="aya" rel="4_69" data-words="9-12">الذین أنعم الله علیهم</span> از مؤمنین، بداشتن همان علمی است که خدا به آنان داده، نه علمی که خود از مسیر عادی کسب کنند، پس اصحاب صراط مستقیم که‌ <span class="aya" rel="4_69" data-words="10-12">أنعم الله علیهم</span> بخاطر داشتن نعمتی که خدا بایشان داده،  یعنی نعمت علمی مخصوص، قدر و منزلت بالاتری دارند، و حتی از دارندگان نعمت ایمان کامل نیز بالاتراند، این هم یک صفت و امتیاز در اصحاب صراط مستقیم. </p> <h3> <span class="title" rel="1_7 1_6">موارد استعمال صراط و سبیل در قرآن و فرق آن دو</span> </h3> <p> مقدمه ششم اینکه خدای تعالی در کلام مجیدش مکرر نام صراط و سبیل را برده، و آنها را صراط و سبیل‌های خود خوانده، با این تفاوت که بجز یک صراط مستقیم بخود نسبت نداده، ولی سبیل‌های چندی را بخود نسبت داده، پس معلوم می‌شود: میان خدا و بندگان چند سبیل و یک صراط مستقیم بر قرار است، مثلا در باره سبیل فرموده:  <span class="aya" rel="29_69" data-words="1-6">و الذین جاهدوا فینا لنهدینهم سبلنا</span>، و     <code class="page" rel="1,50"/> کسانی که در راه ما جهاد کنند، ما بسوی سبیل‌های خود هدایتشان می‌کنیم،<span class="footnote" rel="1" title="سوره عنکبوت آیه ۶۹">*</span> ولی هر جا صحبت از صراط مستقیم به میان آمده، آن را یکی دانسته است، از طرف دیگر جز در آیه مورد بحث که صراط مستقیم را به بعضی از بندگان نسبت داده، در هیچ مورد صراط مستقیم را بکسی از خلایق نسبت نداده، بخلاف سبیل، که آن را در چند جا بچند طائفه از خلقش نسبت داده، یک جا آن را برسولخدا  ص نسبت داده، و فرموده:  <span class="aya" rel="12_108" data-words="1-8">قل هذه سبیلی، أدعوا إلی الله علی بصیرة</span>، بگو این سبیل من است، که مردم را با بصیرت بسوی خدا دعوت کنم،<span class="footnote" rel="2" title="سوره یوسف آیه ۱۰۸">*</span> جای دیگر آن را به توبه‌کاران نسبت داده، و فرموده:  <span class="aya" rel="31_15" data-words="22-25">سبیل من أناب إلی</span>، راه آن کس که بدرگاه من رجوع کند،<span class="footnote" rel="3" title="سوره لقمان آیه ۱۵">*</span> و در سوره نساء آیه 115 آن را به مؤمنین نسبت داده، و فرموده: <span class="aya" rel="4_115" data-words="14-15">سبیل المؤمنین</span>. </p> <p>از اینجا معلوم میشود که سبیل غیر از صراط مستقیم است، چون سبیل متعدد است، و باختلاف احوال رهروان راه عبادت مختلف میشود، بخلاف صراط مستقیم، که یکی است، که در مثل بزرگراهی است که همه راههای فرعی بدان منتهی میشود، هم چنان که آیه:  <span class="aya" rel="5_15-16" data-words="19-46">قد جاءکم من الله نور و کتاب مبین، یهدی به الله من اتبع رضوانه، سبل السلام، و یخرجهم من الظلمات إلی النور بإذنه، و یهدیهم إلی صراط مستقیم</span>، از ناحیه خدا بسوی شما نوری و کتابی روشن آمد، که خدا بوسیله آن هر کس که در پی خوشنودی او باشد به سبیل‌های سلامت راه‌نمایی نموده و باذن خود از ظلمت‌ها بسوی نور بیرون می‌کند، و بسوی صراط مستقیمشان هدایت می‌فرماید<span class="footnote" rel="4" title="مائده ۱۶">*</span> بان اشاره دارد، چون سبیل را متعدد و بسیار قلمداد نموده، صراط را واحد دانسته است، حال یا این است که صراط مستقیم همه آن سبیل‌ها است، و یا این است که آن سبیل‌ها همانطور که گفتیم راه‌های فرعی است، که بعد از اتصالشان بیکدیگر بصورت صراط مستقیم و شاه راه در می‌آیند. </p> <p>مقدمه هفتم اینکه از آیه شریفه:  <span class="aya" rel="12_106" data-words="1-9">و ما یؤمن أکثرهم بالله إلا و هم مشرکون</span>، بیشترشان بخدا ایمان نمی‌آورند، مگر توأم با شرک،<span class="footnote" rel="5" title="سوره یوسف آیه ۱۰۶">*</span> برمی‌آید که یک مرحله از شرک که همان ضلالت باشد، با ایمان که عبارت است از یکی از سبیل‌ها جمع میشود، و این خود فرق دیگری میان سبیل و صراط است، که سبیل با شرک جمع میشود، ولی صراط مستقیم با ضلالت و شرک جمع نمیشود، هم چنان که در آیات مورد بحث هم در معرفی صراط مستقیم فرمود: <span class="aya" rel="1_7" data-words="8-10">و لا الضالین</span>. </p> <p>دقت در آیات نامبرده در بالا بدست میدهد: که هر یک از سبیل‌ها با مقداری نقص، و یا حد اقل با امتیازی جمع میشود، بخلاف صراط مستقیم، که نه نقص در آن راه دارد و نه صراط           <code class="page" rel="1,51"/> مستقیم زید از صراط مستقیم عمرو امتیاز دارد، بلکه هر دو صراط مستقیم است، بخلاف سبیل‌ها، که هر یک مصداقی از صراط مستقیم است، ولکن با امتیازی که بواسطه آن از سبیل‌های دیگر ممتاز میشود، و غیر او می‌گردد، اما صراط مستقیمی که در ضمن این است، عین صراط مستقیمی است که در ضمن سبیل دیگر است، و خلاصه صراط مستقیم با هر یک از سبیل‌ها متحد است. </p> <h3> <span class="title" rel="1_6 1_7">مثل صراط مستقیم نسبت به سبیل‌های خدا مثل روح است نسبت به بدن</span> </h3> <p> هم چنان که از بعضی آیات نامبرده و غیر نامبرده از قبیل آیه: <span class="aya" rel="36_61" data-words="1-6">و أن اعبدونی هذا صراط مستقیم</span><span class="footnote" rel="1" title="سوره یس آیه ۶۱">*</span> و آیه:  <span class="aya" rel="6_161" data-words="1-12">قل إننی هدانی ربی إلی صراط مستقیم، دینا قیما ملة إبراهیم حنیفا</span>، بگو بدرستی پروردگار من، مرا بسوی صراط مستقیم که دینی است قیم، و ملت حنیف ابراهیم، هدایت فرموده<span class="footnote" rel="2" title="سوره انعام آیه ۱۶۱">*</span> نیز این معنا استفاده میشود. </p> <p>چون هم عبادت را صراط مستقیم خوانده، و هم دین را، با اینکه این دو عنوان بین همه سبیل‌ها مشترک هستند، پس میتوان گفت مثل صراط مستقیم نسبت به سبیل‌های خدا، مثل روح است نسبت به بدن، همانطور که بدن یک انسان در زندگیش اطوار مختلفی دارد، و در هر یک از آن احوال و اطوار غیر آن انسان در طور دیگر است، مثلا انسان در حال جنین غیر همان انسان در حال طفولیت، و بلوغ، و جوانی، و کهولت و سالخوردگی، و فرتوتی است، ولی در عین حال روح او همان روح است، و در همه آن اطوار یکی است، و با بدن او همه جا متحد است. </p> <p>و نیز بدن او ممکن است باحوالی مبتلا شود، که بر خلاف میل او باشد و روح او صرفنظر از بدنش آن احوال را نخواهد، و اقتضای آن را نداشته باشد، بخلاف روح که هیچوقت معرض این اطوار قرار نمی‌گیرد، چون او مفطور بفطرت خدا است، که بحکم‌ <span class="aya" rel="30_30" data-words="11-14">لا تبدیل لخلق الله</span>،<span class="footnote" rel="3" title="سوره الروم ۳۰">*</span> فطریاتش دگرگون نمی‌شود، و با اینکه روح و بدن از این دو جهت با هم فرق دارند، در عین حال روح آن انسان نامبرده همان بدن او است، و انسانی که فرض کردیم مجموع روح و بدن است. </p> <p>همچنین سبیل بسوی خدا بهمان صراط مستقیم است، جز اینکه هر یک از سبیل‌ها مثلا سبیل مؤمنین، و سبیل منیبین، و سبیل پیروی کنندگان رسول خدا ص، و هر سبیل دیگر، گاه میشود که یا از داخل و یا خارج دچار آفتی می‌گردد، ولی صراط مستقیم همانطور که گفتیم هرگز دچار این دو آفت نمیشود، چه، ملاحظه فرمودید: که ایمان که یکی از سبیل‌ها است، گاهی با شرک هم جمع میشود هم چنان که گاهی با ضلالت جمع میشود، اما هیچ یک از شرک و ضلالت با صراط مستقیم جمع نمی‌گردد، پس معلوم شد که برای سبیل مرتبه‌های بسیاری است، بعضی از آنها       <code class="page" rel="1,52"/> خالص، و بعضی دیگر آمیخته با شرک و ضلالت است، بعضی راهی کوتاه‌تر، و بعضی دیگر دورتر است، اما هر چه هست بسوی صراط مستقیم می‌رود و بمعنایی دیگر همان صراط مستقیم است، که بیانش گذشت. </p> <p>و خدای سبحان همین معنا یعنی اختلاف سبیل و راههایی را که بسوی او منتهی میشود و اینکه همه آن سبیل‌ها از صراط مستقیم و مصداق آنند، در یک مثلی که برای حق و باطل زده بیان کرده، و فرموده:  <span class="aya" rel="13_17" data-words="1-45">أنزل من السماء ماء، فسالت أودیة بقدرها، فاحتمل السیل زبدا رابیا، و مما یوقدون علیه فی النار، ابتغاء حلیة، أو متاع زبد مثله، کذلک یضرب الله الحق و الباطل، فأما الزبد فیذهب جفاء، و أما ما ینفع الناس فیمکث فی الأرض، کذلک یضرب الله الأمثال</span>، خدا آبی از آسمان می‌فرستد سیل‌گیرها هر یک بقدر ظرفیت خود جاری شدند، پس سیل کفی بلند با خود آورد از آنچه هم که شما در آتش بر آن میدمید تا زیوری یا اثاثی بسازید نیز کفی مانند کف سیل هست خدا اینچنین حق و باطل را مثل می‌زند که کف بی فائده بعد از خشک شدن از بین می‌رود و اما آنچه بحال مردم نافع است در زمین باقی میماند خدا مثلها را اینچنین می‌زند.<span class="footnote" rel="1" title="سوره رعد آیه ۱۷">*</span> بطوری که ملاحظه می‌فرمائید در این مثل ظرفیت دلها و فهم‌ها را در گرفتن معارف و کمالات، مختلف دانسته است، در عین اینکه آن معارف همه و همه مانند باران متکی و منتهی بیک رزقی است آسمانی، در آن مثل یک آب بود، ولی باشکال مختلف از نظر کمی و زیادی سیل در آمد، در معارف نیز یک چیز است، عنایتی است آسمانی، اما در هر دلی بشکلی و اندازه‌ای خاص در می‌آید، که تمامی این بحث در ذیل خود آیه سوره رعد انشاء اللَّه خواهد آمد، و بالآخره این نیز یکی از تفاوتهای صراط مستقیم با سبل است، و یا بگو: یکی از خصوصیات آنست. </p> <h3> <span class="title" rel="1_6"><span class="phrase">معنی صراط مستقیم با نتیجه گیری از مقدمات ذکر شده و با توجه به معنی کلمه <em rel="fa_1_6_3-3" data-sentence="72:0">مستقیم</em></span> </span> </h3> <p> حال که این هفت مقدمه روشن گردید، معلوم شد که صراط مستقیم راهی است بسوی خدا، که هر راه دیگری که خلایق بسوی خدا دارند، شعبه‌ای از آنست، و هر طریقی که آدمی را بسوی خدا رهنمایی می‌کند، بهره‌ای از صراط مستقیم را دارا است، باین معنا که هر راهی و طریقه‌ای که فرض شود، بان مقدار آدمی را بسوی خدا و حق راهنمایی می‌کند، که خودش از صراط مستقیم دارا و متضمن باشد، اگر آن راه بمقدار اندکی از صراط مستقیم را دارا باشد، رهرو خود را کمتر بسوی خدا می‌کشاند، و اگر بیشتر داشته باشد، بیشتر می‌کشاند، و اما خود صراط مستقیم بدون هیچ قید و شرطی رهرو خود را بسوی خدا هدایت می‌کند، و می‌رساند، و بهمین جهت خدای تعالی نام آن را صراط مستقیم نهاد، چون کلمه صراط بمعنای راه روشن است، زیرا از ماده ص ر ط   <code class="page" rel="1,53"/> گرفته شده، که بمعنای بلعیدن است، و راه روشن کانه رهرو خود را بلعیده، و در مجرای گلوی خویش فرو برده، که دیگر نمی‌تواند این سو و آن سو منحرف شود، و نیز نمی‌گذارد که از شکمش بیرون شود. </p> <p>و کلمه مستقیم هم بمعنای هر چیزی است که بخواهد روی پای خود بایستد، و بتواند بدون اینکه بچیزی تکیه کند بر کنترل و تعادل خود و متعلقات خود مسلط باشد، مانند انسان ایستاده‌ای که بر امور خود مسلط است، در نتیجه برگشت معنای مستقیم بچیزی است که وضعش تغییر و تخلف پذیر نباشد، حال که معنای صراط آن شد، و معنای مستقیم این، پس صراط مستقیم عبارت میشود از صراطی که در هدایت مردم و رساندنشان بسوی غایت و مقصدشان، تخلف نکند، و صد در صد این اثر خود را به بخشد، هم چنان که خدای تعالی در آیه شریفه:  <span class="aya" rel="4_175" data-words="1-18">فأما الذین آمنوا بالله و اعتصموا به، فسیدخلهم فی رحمة منه و فضل، و یهدیهم إلیه صراطا مستقیما</span>، و اما آنهایی که به خدا ایمان آورده و از او خواستند تا حفظشان کند، بزودی خدایشان داخل رحمت خاصی از رحمت‌های خود نموده، و بسوی خویش هدایت می‌کند، هدایتی که همان صراط مستقیم است،<span class="footnote" rel="1" title="سوره نساء آیه ۱۷۴">*</span> آن راهی را که هرگز در هدایت رهرو خود تخلف ننموده، و دائما بر حال خود باقی است، صراط مستقیم نامیده. </p> <p>و نیز در آیه:  <span class="aya" rel="6_125-126" data-words="1-34">فمن یرد الله أن یهدیه، یشرح صدره للإسلام، و من یرد أن یضله یجعل صدره ضیقا حرجا، کأنما یصعد فی السماء، کذلک یجعل الله الرجس علی الذین لا یؤمنون، و هذا صراط ربک مستقیما</span>، کسی که خدایش بخواهد هدایت کند، سینه‌اش را برای اسلام گشاده می‌سازد، و کسی که خدایش بخواهد گمراه کند، سینه‌اش را تنگ و بی حوصله می‌سازد، بطوری که گویی باسمان بالا می‌رود، آری این چنین خداوند پلیدی را بر آنان که ایمان ندارند مسلط می‌سازد، و این راه مستقیم پروردگار تو است<span class="footnote" rel="2" title="سوره انعام آیه ۱۲۵">*</span> طریقه مستقیم خود را غیر مختلف و غیر قابل تخلف معرفی کرده، و نیز در آیه:  <span class="aya" rel="15_41-42" data-words="1-16">قال هذا صراط علی مستقیم، إن عبادی لیس لک علیهم سلطان، إلا من اتبعک من الغاوین</span>، فرمود این صراط مستقیم من است، و من خود را بدان ملزم کرده‌ام، بدرستی بندگان من کسانیند، که تو نمی‌توانی بر آنان تسلط یابی، مگر آن گمراهی که خودش باختیار خود پیروی تو را بپذیرد،<span class="footnote" rel="3" title="سوره حجر ۴۲">*</span> سنت و طریقه مستقیم خود را دائمی، و غیر قابل تغییر معرفی فرموده، و در حقیقت می‌خواهد بفرماید:  <span class="aya" rel="35_43" data-words="19-29">فلن تجد لسنت الله تبدیلا، و لن تجد لسنت الله تحویلا</span>، برای سنت خدا نه تبدیلی خواهی یافت، و نه دگرگونی،<span class="footnote" rel="4" title="سوره فاطر آیه ۴۳">*</span> </p><h3> <span class="title" rel="1_6 1_7">پنج نکته در باره صراط مستقیم</span> </h3> <p> پس از آنچه که ما در باره صراط مستقیم گفتیم پنج نکته بدست آمد. </p> <p>         <code class="page" rel="1,54"/>نکته اول-اینکه طرقی که بسوی خدای تعالی منتهی می‌شود از نظر کمال، و نقص، و نایابی و رواجی، و دوری و نزدیکیش از منبع حقیقت، و از صراط مستقیم، مختلف است، مانند طریقه اسلام و ایمان، و عبادت، و اخلاص، و اخبات. هم چنان که در مقابل این نامبرده‌ها، کفر، و شرک، و جحود، و طغیان، و معصیت، نیز از مراتب مختلفی از گمراهی را دارا هستند، هم چنان که قرآن کریم در باره هر دو صنف فرموده:  <span class="aya" rel="46_19" data-words="1-12">و لکل درجات مما عملوا، و لیوفیهم أعمالهم، و هم لا یظلمون</span>، برای هر دسته‌ای درجاتی است از آنچه می‌کنند، تا خدا سزای عملشان را بکمال و تمام بدهد، و ایشان ستم نمی‌شوند.<span class="footnote" rel="1" title="سوره احقاف آیه ۱۹">*</span> و این معنا نظیر معارف الهیه است، که عقول در تلقی و درک آن مختلف است، چون استعدادها مختلف، و بالوان قابلیت‌ها متلون است، هم چنان که آیه شریفه رعد-17 نیز باین اختلاف گواهی میداد. </p> <p>نکته دوم-اینکه همانطور که صراط مستقیم مهیمن و ما فوق همه سبیل‌ها است، همچنین اصحاب صراط مستقیم که خدا آنان را در آن صراط جای داده، مهیمن و ما فوق سایر مردمند، چون خدای تعالی امور آنان را خودش بعهده گرفته، و امور مردم را بعهده آنان نهاده، و امر هدایت ایشان را بانان واگذار نموده، و فرموده:  <span class="aya" rel="4_69" data-words="21-24">و حسن أولئک رفیقا</span>، اینان بهترین رفیقند،<span class="footnote" rel="2" title="سوره نساء آیه ۶۹">*</span> و نیز فرموده:  <span class="aya" rel="5_55" data-words="1-17">إنما ولیکم الله و رسوله، و الذین آمنوا، الذین یقیمون الصلاة، و یؤتون الزکاة، و هم راکعون</span>، تنها ولی و سرپرست شما خدا است، و رسول او، و آنان که ایمان آورده‌اند، یعنی آنان که نماز میگذارند، و در حال رکوع صدقه میدهند،<span class="footnote" rel="3" title="مائده ۵۵">*</span> که بحکم آیه اول صراط مستقیم و یا بگو صراط الذین انعم اللَّه علیهم، را صراط انبیاء و صدیقین و شهداء و صالحین دانسته، بحکم آیه دوم با در نظر گرفتن روایات متواتره صراط، امیر المؤمنین علی بن ابی طالب ع شمرده است، و آن جناب را اولین فاتح این صراط دانسته، که انشاء اللَّه بحث مفصل آن در آیه بعدی خواهد آمد. </p> <h3> <span class="title" rel="1_6">تحقیق در باره معنی هدایت در <span class="aya" rel="1_6" data-words="1-3">اهدنا الصراط المستقیم</span> </span> </h3> <p> نکته سوم-اینکه وقتی می‌گوئیم:  ما را بسوی صراط مستقیم هدایت فرما هدایت بسوی صراط مستقیم وقتی معنایش مشخص می‌شود، که معنای صراط مستقیم معین گردد، لذا ما نخست به بحث لغوی آن پرداخته، می‌گوئیم در صحاح گفته هدایت بمعنای دلالت است، سایر<span class="footnote" rel="4" title="الصحاح للجوهری ج ۶ ص ۳۳-۲۵">*</span> علمای اهل لغت به وی اشکال کرده‌اند، که این کلمه همه جا بمعنای دلالت نیست، بلکه وقتی بمعنای دلالت است، که مفعول دومش را بوسیله کلمه الی بگیرد، و اما در جایی که خودش و بدون کلمه نامبرده هر دو مفعول خود را گرفته باشد، نظیر آیه‌ <span class="aya" rel="1_6" data-words="1-2">اهدنا الصراط</span>، که هم ضمیر نا و هم صراط را         <code class="page" rel="1,55"/> مفعول گرفته، بمعنای ایصال و رساندن مطلوب است، مثل کسی که در مقابل شخصی که می‌پرسد منزل زید کجا است؟ دست او را گرفته بدون دادن آدرس، و دلالت زبانی، او را بدر خانه زید برساند. </p> <p>و استدلال کرده‌اند بامثال آیه:  <span class="aya" rel="28_56" data-words="1-11">إنک لا تهدی من أحببت، و لکن الله یهدی من یشاء</span>، تو هر کس را که دوست بداری هدایت نمی‌کنی، و لکن خداست که هر که را بخواهد هدایت می‌کند،<span class="footnote" rel="1" title="سوره قصص آیه ۵۶">*</span> که چون کلمه هدایت در آن هر دو مفعول را بدون حرف الی گرفته، بمعنای رساندن به مطلوبست، نه راهنمایی، چون دلالت و راهنمایی چیزی نیست که از پیغمبر ص نفی شود، زیرا او همواره دلالت میکرد، پس معنا ندارد آیه نامبرده بفرماید: تو هر کس را بخواهی دلالت نمی‌کنی، بخلاف اینکه کلمه نامبرده بمعنای رساندن بهدف باشد، که در اینصورت صحیح است بفرماید تو نمی‌توانی هر که را بخواهی بهدف برسانی. </p> <p>و در آیه: <span class="aya" rel="4_68" data-words="1-4">و لهدیناهم صراطا مستقیما</span>،<span class="footnote" rel="2" title="سوره نساء آیه ۶۸">*</span> که راجع بهدایت خدا یعنی رساندن بمطلوب و هدف است، آن را بدون حرف الی متعدی بدو مفعول کرده است، بخلاف آیه: <span class="aya" rel="42_52" data-words="26-31">و إنک لتهدی إلی صراط مستقیم</span>،<span class="footnote" rel="3" title="شوری آیه ۵۲">*</span> که راجع بهدایت رسول خدا ص است، کلمه هدایت را با حرف الی متعدی بدو مفعول کرده است. </p> <p>پس معلوم میشود هدایت هر جا که بمعنای رساندن بمطلوب و هدف باشد بخودی خود به هر دو مفعول متعدی میشود، و هر جا که بمعنای نشان دادن راه و دلالت بدان باشد، با حرف الی بدو مفعول متعدی میشود. </p> <p>این اشکالی بود که بصاحب صحاح کردند، و لکن اشکالشان وارد نیست، چون در آیه 56 -قصص که هدایت را از رسول خدا ص نفی می‌کرد، نفی در آن مربوط به حقیقت هدایت است، که قائم بذات خدای تعالی است، میخواهد بفرماید مالک حقیقی، خدای تعالی است، نه اینکه تو اصلا دخالتی در آن نداری، و بعبارتی ساده‌تر، آیه نامبرده در مقام نفی کمال است، نه نفی حقیقت، علاوه بر اینکه خود قرآن کریم آن آیه را در صورتی که معنایش آن باشد که اشکال کنندگان پنداشته‌اند، نقض نموده، از مؤمن آل فرعون حکایت می‌کند که گفت:  <span class="aya" rel="40_38" data-words="5-10">یا قوم اتبعون أهدکم سبیل الرشاد</span>، ای مردم مرا پیروی کنید، تا شما را برشاد برسانم.<span class="footnote" rel="4" title="سوره غافر آیه ۳۸">*</span> پس حق مطلب این است که معنای هدایت در آنجا که با حرف الی مفعول دوم را بگیرد، و آنجا که بخودی خود بگیرد، متفاوت نمیشود، و بطور کلی این کلمه چه بمعنای دلالت باشد، و چه         <code class="page" rel="1,56"/> بمعنای رساندن بهدف، در گرفتن مفعول دوم محتاج به حرف الی هست، چیزی که هست اگر می‌بینیم گاهی بدون این حرف مفعول دوم را گرفته، احتمال میدهیم از باب عبارت متداول دخلت الدار باشد، که در واقع دخلت فی الدار داخل در خانه شدم میباشد. </p> <p>و کوتاه سخن آنکه: هدایت عبارتست از دلالت و نشان دادن هدف، بوسیله نشان دادن راه، و این خود یک نحو رساندن بهدف است، و کار خدا است، چیزی که هست خدای تعالی سنتش بر این جریان یافته که امور را از مجرای اسباب به جریان اندازد، و در مسئله هدایت هم وسیله‌ای فراهم می‌کند، تا مطلوب و هدف برای هر که او بخواهد روشن گشته، و بنده‌اش در مسیر زندگی به هدف نهایی خود برسد. </p> <p>و این معنا را خدای سبحان بیان نموده، فرموده:  <span class="aya" rel="6_125" data-words="1-8">فمن یرد الله أن یهدیه، یشرح صدره للإسلام</span>، خداوند هر که رابخواهد هدایت کند، سینه او را برای اسلام پذیرا نموده، و ظرفیت میدهد،<span class="footnote" rel="1" title="سوره انعام آیه ۱۲۵">*</span> و نیز فرموده:  <span class="aya" rel="39_23" data-words="14-28">ثم تلین جلودهم و قلوبهم إلی ذکر الله، ذلک هدی الله یهدی به من یشاء</span>، سپس پوست بدن و دلهایشان بسوی یاد خدا نرم میشود و میل می‌کند، این هدایت خدا است، که هر که را بخواهد از آن موهبت برخوردار میسازد.<span class="footnote" rel="2" title="سوره زمر آیه ۲۳">*</span> و اگر در آیه اخیر، لینت و نرم شدن با حرف الی متعدی شده، از این جهت بوده که کلمه نامبرده بمعنای میل، اطمینان، و امثال آن را متضمن است، و اینگونه کلمات همیشه با حرف الی متعدی میشوند، و در حقیقت لینت نامبرده عبارتست از صفتی که خدا در قلب بنده‌اش پدید می‌آورد، که بخاطر آن صفت و حالت یاد خدا را می‌پذیرد، و بدان میل نموده، اطمینان و آرامش می‌یابد، و همانطور که سبیل‌ها مختلفند، هدایت نیز باختلاف آنها مختلف میشود، چون هدایت بسوی آن سبیل‌ها است، پس برای هر سبیلی هدایتی است، قبل از آن، و مختص بان. </p> <p>آیه شریفه:  <span class="aya" rel="29_69" data-words="1-11">و الذین جاهدوا فینا، لنهدینهم سبلنا، و إن الله لمع المحسنین</span>، و کسانی که در ما جهاد می‌کنند، ما ایشان را حتما به راه‌های خود هدایت می‌کنیم، و بدرستی خدا با نیکوکاران است،<span class="footnote" rel="3" title="سوره عنکبوت آیه ۶۹">*</span> نیز باین اختلاف اشاره می‌کند چون فرق است بین اینکه بنده خدا در راه خدا جهاد کند، و بین اینکه در خدا جهاد کند، در اولی شخص مجاهد سلامت سبیل، و از میان برداشتن موانع آن را میخواهد، بخلاف مجاهد در دومی، که او خود خدا را میخواهد، و رضای او را می‌طلبد، و خدا هم هدایت بسوی سبیل را برایش ادامه میدهد، البته سبیلی که او لیاقت و استعدادش را داشته باشد، و همچنین از آن سبیل به سبیلی دیگر، تا آنجا که وی را مختص بذات خود جلت عظمته کند. </p> <h3> <span class="title" rel="1_6 1_7">آیا طلب هدایت توسط نماز گزار تحصیل حاصل نیست؟ </span> </h3> <p> چهارم اینکه: صراط مستقیم از آنجایی که امری است که در تمامی سبیل‌های مختلف محفوظ میباشد، لذا صحیح است که یک انسان هدایت شده، باز هم بسوی آن هدایت شود، خدای تعالی او را از صراط بسوی صراط هدایت کند، باین معنا که سبیلی که قبلا بسوی آن هدایتش کرده بوده، با هدایت بیشتری تکمیل نموده به سبیلی که ما فوق سبیل قبلی است هدایت فرماید، پس اگر می‌بینیم که در آیات مورد بحث که حکایت زبان حال بندگان هدایت شده خدا است، از زبان ایشان حکایت می‌کند، که همه روزه میگویند:  ما را بسوی صراط مستقیم هدایت فرما، نباید تعجب کنیم، و یا اشکال کنیم که چنین افرادی هدایت شده‌اند، دیگر چه معنا دارد از خدا طلب هدایت کنند؟ و این در حقیقت تحصیل حاصل است، و تحصیل حاصل محال است، و چیزی که محال است، سؤال بدان تعلق نمیگیرد، و درخواست کردنی نیست. </p> <p>زیرا جوابش از مطلب بالا معلوم شد، چون گفتیم صراط در ضمن همه سبیل‌ها هست و گفتیم سبیل‌ها بسیار، و دارای مراتبی بسیارند، چون چنین است بنده خدا از خدا میخواهد: که او را از صراطی یعنی سبیلی بصراطی دیگر که ما فوق آنست هدایت کند، و نیز از آن بمافوق دیگر. </p> <p>و نیز نباید اشکال کنیم به اینکه اصلا درخواست هدایت بسوی صراط مستقیم، از مسلمانی که دینش کامل‌ترین ادیان، و صراطش مستقیم‌ترین صراطها است، صحیح نیست، و معنای بدی میدهد، چون می‌رساند که وی خود را در صراط مستقیم ندانسته، و درخواست دینی کامل‌تر می‌کند. </p> <p>چون هر چند که دین و شریعت اسلام کاملترین ادیان سابق است، ولی کاملتر بودن شریعت مطلبی است، و کاملتر بودن یک متشرع از متشرعی دیگر مطلبی است دیگر، درخواست یک مسلمان و دارنده کاملترین ادیان، هدایت بسوی صراط مستقیم را، معنایش آن نیست که شما فهمیدید بلکه معنایش این است که خدایا مرا به مسلمان‌تر از خودم برسان، و خلاصه ایمان و عمل باحکام اسلام را کامل‌تر از این ایمان که فعلا دارم بگردان، و مرا بمرتبه بالاتری از ایمان و عمل صالح برسان. </p> <p>یک مثل ساده مطلب را روشن میسازد، و آن این است که هر چند که دین اسلام از دین نوح و موسی و عیسی ع کاملتر است، ولی آیا یک فرد مسلمان معمولی، از نظر کمالات معنوی، به پایه نوح و موسی و عیسی ع می‌رسد؟ قطعا میدانیم که نمیرسد، و این نیست، مگر بخاطر اینکه حکم شرایع و عمل بانها غیر حکم ولایتی است که از تمکن در آن شرایع و تخلق بان اخلاق حاصل میشود، آری دارنده مقام توحید کامل و خالص، هر چند از اهل شریعت‌های گذشته باشد، کامل‌تر و برتر است از کسی که بان مرتبه از توحید و اخلاص نرسیده، و حیات<code class="page" rel="1,58"/> معرفت در روح و جانش جایگزین نگشته، و نور هدایت الهیه در قلبش راه نیافته است، هر چند که او از اهل شریعت محمدیه ص، یعنی کامل‌ترین و وسیع‌ترین شریعت‌ها باشد، پس صحیح است چنین فردی از خدا در خواست هدایت بصراط مستقیم، یعنی براهی که کملین از شرایع گذشته داشتند، بنماید، هر چند که شریعت خود او کاملتر از شریعت آنان است. </p> <h3> <span class="title" rel="1_6 1_7">پاسخ عجیب برخی مفسرین و اشکال وارد بر آنان</span> </h3> <p> در اینجا به پاسخ عجیبی بر میخوریم، که بعضی از مفسرین محقق و دانشمند از اشکال بالا داده‌اند، پاسخی که مقام دانش وی با آن هیچ سازگاری ندارد، وی گفته: بطور کلی دین خدا در همه ادوار بشریت یکی بوده، و آنهم اسلام است، و معارف اصولی آن که توحید و نبوت و معاد باشد، و پاره‌ای فروعی که متفرع بر آن اصول است، باز در همه شرایع یکی بوده، تنها مزیتی که شریعت محمدیه ص بر شرایع سابق خود دارد، این است که احکام فرعیه آن وسیع‌تر، و شامل شئون بیشتری از زندگی انسانها است، پس در اسلام بر حفظ مصالح بندگان عنایت بیشتری شده، و از سوی دیگر در این دین، برای اثبات معارفش بیک طریق از طرق استدلال اکتفاء نشده، بلکه به همه انحاء استدلال، از قبیل حکمت، و موعظه حسنه، و جدال احسن، تمسک شده است، پس هم وظائف یک مسلمان امروز سنگین‌تر از یک مسلمان عهد مسیح ع است، و هم معارف دینش بیشتر و وسیع‌تر است و در نتیجه در برابر هر یک از تکالیفش، و هر یک از معارفش، یک نقطه انحراف دارد، و قهرا به هدایت بیشتری نیازمند است، از این رو از خدا درخواست می‌کند، که در سر دو راهی‌های بسیاری که دارد، به راه مستقیمش هدایت کند. </p> <p>و هر چند که دین خدا یکی، و معارف کلی و اصولی در همه آنها یکسان است، و لکن از آنجایی که گذشتگان از بشریت قبل از ما، راه خدا را پیمودند، و در این راه بر ما سبقت داشتند، لذا خدای تعالی بما دستور داده تا در کار آنان نظر کنیم، و ببینیم چگونه در سر دو راهی‌های خود، خود را حفظ کردند، و از خدای خود استمداد نمودند، ما نیز عبرت بگیریم، و از خدای خود استمداد کنیم. </p> <p>اشکالی که باین پاسخ وارد است، این است که: اساس، آن اصولی است که مفسرین سابق در مسلک تفسیر زیر بنای کار خود کرده بودند، اصولی که مخالف با قواعد و اصول صحیح تفسیر است، و یکی از آن اصول ناصحیح این است: می‌پنداشتند حقیقت و واقعیت معارف اصولی دین یکی است، مثلا واقعیت ایمان بخدا، در نوح ع، و در یک فرد از امت او یکی است، و نیز ترس از خدا در آن دو یک حقیقت است، و شدت و ضعفی در کار نیست، و سخاوت، و شجاعت، و علم، و تقوی، و صبر، و حلم، و سایر کمالات معنوی در پیامبر اسلام و یک فرد عادی از امتش یک چیز است، و چنان نیست، که در رسول خدا ص مرتبه عالیتر آنها، و در آن فرد مرتبه دانی آنها<code class="page" rel="1,59"/> باشد، و تنها تفاوتی که یک پیغمبر با یک فرد امتش، و یا با یک پیغمبر دیگر دارد، این است که خدا او را بزرگتر اعتبار کرده، و رعیتش را کوچکتر شمرده، بدون اینکه این جعل و قرارداد خدا متکی بر تکوین و واقعیت خارجی باشد، عینا نظیر جعلی که در میان خود ما مردم است، یکی را پادشاه، و بقیه را رعیت او اعتبار می‌کنیم، بدون اینکه از حیث وجود انسانی تفاوتی با یکدگر داشته باشند. </p> <p>و این اصل، منشا و ریشه‌ای دیگر دارد، که خود زائیده آنست، و آن این است که برای ماده، اصالت قائل بودند، و از آنچه ما وراء ماده است، یا بکلی نفی اصالت نموده، یا در باره اصالت آن توقف می‌کردند، تنها از ما وراء ماده، خدا را، آنهم بخاطر دلیل، استثناء می‌کردند. </p> <p>و عامل این انحراف فکری یکی از دو چیز بود، یا بخاطر اعتمادی که بعلوم مادی داشتند، می‌پنداشتند که حس برای ما کافی است، و احتیاجی بماوراء محسوسات نداریم، و یا العیاذ باللَّه قرآن را لایق آن نمی‌دانستند که پیرامون آیاتش تدبر و مو شکافی کنند، و می‌گفتند فهم عامی در درک معانی آن کافی است. </p> <p>این بحث دنباله‌ای طولانی دارد که انشاء اللَّه تعالی در بحث‌های علمی آتیه از نظر خواننده خواهد گذشت. </p> <p>نکته پنجم-اینکه مزیت اصحاب صراط مستقیم بر سایرین، و همچنین مزیت صراط آنان بر سبیل سایرین، تنها بعلم است، نه عمل، آنان بمقام پروردگارشان علمی دارند که دیگران ندارند، و گر نه در سابق هم گفتیم، که در سبیل‌های پائین‌تر صراط مستقیم، اعمال صالح کامل، و بدون نقص نیز هست، پس وقتی برتری اصحاب صراط مستقیم به عمل نبود، باقی نمی‌ماند مگر علم، و اما اینکه آن علم چه علمی و چگونه علمی است؟ انشاء اللَّه در ذیل آیه: <span class="aya" rel="13_17" data-words="1-7">أنزل من السماء ماء فسالت أودیة بقدرها</span><span class="footnote" rel="1" title="سوره رعد آیه ۱۷">*</span> در باره‌اش بحث خواهیم کرد. </p> <p>در اینجا تنها می‌گوئیم آیه:  <span class="aya" rel="58_11" data-words="20-29">یرفع الله الذین آمنوا منکم، و الذین أوتوا العلم درجات</span>، خدا کسانی از شما را که ایمان دارند، و کسانی که علم داده شده‌اند، بدرجاتی بلند می‌کند<span class="footnote" rel="2" title="سوره مجادله آیه ۱۱">*</span> و همچنین آیه:  <span class="aya" rel="35_10" data-words="8-15">إلیه یصعد الکلم الطیب، و العمل الصالح یرفعه</span>، کلمه طیب خودش بسوی خدا بالا می‌رود و عمل صالح آن را بالا می‌برد<span class="footnote" rel="3" title="سوره فاطر آیه ۱۰">*</span> باین مزیت اشعار دارد، چون می‌رساند آنچه خودش بسوی خدا بالا می‌رود، کلمه طیب و علم است، و اما عمل صالح، اثرش کمک در بالا رفتن علم است، و بزودی در تفسیر آیه نامبرده تتمه مطالب خواهد آمد انشاء اللَّه. </p> <h3>بحث روایتی‌ <span class="title" rel="1_6 1_7"> شامل روایاتی در ذیل آیات گذشته </span> </h3> <h3> <span class="title" rel="1_6 1_7">اقسام عبادت</span> </h3> <p> در کتاب کافی از امام صادق ع روایت آمده، که در معنای عبادت فرموده‌اند: عبادت سه جور است، مردمی هستند که خدا را از ترس عبادت می‌کنند، عبادت آنان عبادت بردگان ناتوان است، و منشاش زبونی بردگی است، مردمی دیگر خدای تبارک و تعالی را بطلب ثوابش عبادت می‌کنند، عبادت آنان عبادت اجیران است و منشا آن علاقه باجرت است، مردمی دیگر خدای عز و جل را بخاطر محبتی که باو دارند عبادت می‌کنند، عبادت آنان عبادت آزادگان، و بهترین عبادت است.<span class="footnote" rel="1" title="اصول کافی ج ۲ ص ۸۴ ح ۵ باب العبادة">*</span> و در نهج البلاغه آمده که مردمی خدا را بدان جهت عبادت می‌کنند که بثوابش رغبت دارند، عبادت آنان عبادت تجارت‌پیشگان است، و خود نوعی تجارت است، قومی دیگر خدا را از ترس، بندگی می‌کنند، که عبادتشان عبادت بردگان است، قومی سوم هستند که خدا را از در شکر عبادت می‌کنند، که عبادت آنان عبادت آزادگان است.<span class="footnote" rel="2" title="نهج البلاغه فیض الاسلام ص ۱۱۹۲ ح ۲۲۹">*</span> و در کتاب علل، و نیز کتاب مجالس، و کتاب خصال، از امام صادق ع آمده: که فرمودند مردم، خدا را سه جور عبادت می‌کنند، طبقه‌ای او را بخاطر رغبتی که بثوابش دارند عبادت می‌کنند، که عبادت آنان عبادت حریصان است، و منشا آن طمع است، و جمعی دیگر او را از ترس آتش عبادت می‌کنند، که عبادت آنان عبادت بردگان، و منشاش زبونی و ترس است، و لکن من خدای عز و جل را از این جهت عبادت می‌کنم، که دوستش دارم، و این عبادت بزرگواران است، که خدا در باره‌شان فرموده:  <span class="aya" rel="27_89" data-words="7-12">و هم من فزع یومئذ آمنون</span><span class="footnote" rel="3" title="نمل آیه ۸۹">*</span> و ایشان در امروز از فزع ایمنند، و نیز فرموده:  <span class="aya" rel="3_31" data-words="1-8">قل إن کنتم تحبون الله فاتبعونی، یحببکم الله</span><span class="footnote" rel="4" title="آل عمران آیه ۳۱">*</span>، بگو: اگر خدا را دوست میدارید پس پیروی من کنید تا خدا هم دوستتان بدارد، پس هر کس خدای عز و جل را دوست بدارد، خدا هم او را دوست میدارد، و هر کس خدا دوستش بدارد، از ایمنان خواهد بود، و این مقامی است مکنون، و پوشیده، که جز پاکان با آن تماس پیدا نمی‌کنند.<span class="footnote" rel="5" title="علل الشرائع ج ۱ ص ۱۲ ح ۸ باب ۸ و خصال ص ۱۸۸ ح ۲۵۹ و امالی صدوق ص ۴۱ ح ۴ طبع بیروت">*</span>           <code class="page" rel="1,61"/>مؤلف: از بیانی که در گذشته گذشت، معنای این سه روایت روشن میشود، و اگر عبادت احرار و آزاد مردان را گاهی به شکر، و گاهی دیگر به حب، توصیف کردند، از این جهت است که برگشت هر دو بیکی است، چون شکر عبارت است از اینکه نعمت ولی نعمت را در جایش مصرف کنی، و شکر عبادت باین است که از روی محبت انجام شود، و تنها برای خود خدا صورت بگیرد، نه منافع شخصی، و یا دفع ضرر شخصی، بلکه خدا را عبادت کنی، بدان جهت که خدا است، یعنی بذات خود جامع تمامی صفات جمال و جلال است، و او چون جمیل بالذات است، ذاتا محبوب است، یعنی خودش دوست داشتنی است، نه اینکه چون ثواب میدهد، و یا عقاب را بر میدارد؟ مگر محبت جز میل بجمال و مجذوب شدن در برابر آن چیز دیگری است؟. </p> <p>پس برگشت اینکه بگوئیم: خدا معبود است، چون خدا است، و یا چون جمیل و محبوب است، و یا چون ولی نعمت است، و شکرش واجب است، همه بیک معنا است. </p> <p>و از طرق عامه از امام صادق ع روایت شده که در تفسیر آیه‌ <span class="aya" rel="1_5" data-words="1-2">إیاک نعبد</span> الخ، فرموده: یعنی، ما از تو غیر تو را نمیخواهیم، و عبادتت در عوض چیزی نمی‌کنیم، آن طور که جاهلان به خیال خود تو را عبادت می‌کنند، در حالی که در دل بیاد همه چیز هستند جز تو.<span class="footnote" rel="1" title="نقل از تفسیر صافی ج ۱ ص ۵۳ ط اسلامیه">*</span> مؤلف: این روایت به نکته‌ای اشاره می‌کند، که قبلا از آیات مورد بحث استفاده کردیم، که معنای عبادت، حضور و اخلاص است، چون عبادت بمنظور ثواب، و یا دفع عذاب، با خلوص و حضور منافات دارد. </p> <p>و در کتاب تحف العقول، از امام صادق ع روایتی آمده، که در ضمن آن فرمود: هر کس معتقد باشد که خدا بصفت عبادت میشود، نه به ادراک، اعتقاد خود را بخدایی حوالت داده که غایب است، و کسی که معتقد باشد که پروردگار متعال به صفت موصوفش عبادت میشود، توحید را باطل کرده، چون صفت، غیر موصوف است، و کسی که معتقد باشد که موصوف، منسوب به صفت عبادت میشود، خدای کبیر را کوچک و صغیر شمرده است، پس مردم، خدا را آن طور که هست نمیتوانند اندازه‌گیری کنند.<span class="footnote" rel="2" title="تحف العقول ص ۲۴۲ طبع نجف">*</span> </p><h3> <span class="title" rel="1_6">معنی <span class="aya" rel="1_6" data-words="1-3">اهدنا الصراط المستقیم</span> و پاسخ ضمنی به شبهه تحصیل حاصل</span> </h3> <p> و در کتاب معانی، از امام صادق ع روایت آورده، که در معنای جمله:  <span class="aya" rel="1_6" data-words="1-3">اهدنا الصراط المستقیم</span> فرموده: خدایا ما را بلزوم طریقی ارشاد فرما، که به محبت تو، و به بهشتت منتهی میشود، و از اینکه پیروی هواهای خود کنیم، و در نتیجه هلاک گردیم، جلو می‌گیرد، و نیز     <code class="page" rel="1,62"/> نمی‌گذارد آراء خود را اخذ کنیم، و در نتیجه نابود شویم.<span class="footnote" rel="1" title="معانی الاخبار ص ۳۳ ذ ح ۴">*</span> و نیز در معانی از علی ع روایت آورده، که در باره آیه نامبرده فرمود: یعنی خدایا! توفیق خودت را که ما تا کنون بوسیله آن تو را اطاعت کردیم، در باره ما ادامه بده، تا در روزگار آینده‌مان نیز هم چنان تو را اطاعت کنیم.<span class="footnote" rel="2" title="معانی الاخبار ص ۳۳ ذ ح ۴">*</span> مؤلف: این دو روایت دو وجه مختلف در پاسخ از شبهه تحصیل حاصل را بیان می‌کند، شبهه این بود که شخص نمازگزار، راه مستقیم را یافته، که نماز می‌گزارد، دیگر معنا ندارد در نماز خود از خدا هدایت بسوی راه مستقیم را درخواست کند. روایت اولی پاسخ میدهد به اینکه: مراتب هدایت در مصداقهای آن مختلف است، و نمازگزار همه روزه از خدا میخواهد از هر مرتبه‌ای که هست بمرتبه بالاتر هدایت شود، و روایت دومی پاسخ میدهد: که هر چند مراتب آن در مصادیق مختلف است، و لکن از نظر مفهوم یک حقیقت است، و نمازگزار نظری باختلاف مراتب آن ندارد، بلکه تنها نظرش این است که این موهبت را از من سلب مکن، و هم چنان آن را ادامه بده. </p> <p>و نیز در معانی از علی ع روایت آورده که فرمود: صراط مستقیم در دنیا آن راهی است که کوتاه‌تر از غلو، و بلندتر از تقصیر، و در مثل فارسی نه شور شود، و نه بی نمک باشد، بلکه راه میانه باشد، و در آخرت عبارتست از طریق مؤمنین بسوی بهشت.<span class="footnote" rel="3" title="معانی الاخبار ص ۳۳ ذ ح ۴">*</span> </p><h3> <span class="title" rel="1_7">مراد از <span class="aya" rel="1_7" data-words="2-4">الذین أنعمت علیهم</span> </span> </h3> <p> باز در معانی از علی ع روایت آورده، که در معنای جمله صراط الذین الخ، فرمود: یعنی بگوئید: خدایا ما را به صراط کسانی هدایت فرما، که بر آنان این انعام فرمودی که موفق بدینت و اطاعتت نمودی، نه این انعام که مال و سلامتی‌شان دادی، چون بسا میشود کسانی به نعمت مال و سلامتی متنعم هستند، ولی کافر و یا فاسقند. </p> <p>آن گاه اضافه فرمود: که ایشان آن کسانیند که خدا در باره آنها فرموده: <span class="aya" rel="4_69" data-words="1-24">و من یطع الله و الرسول، فأولئک مع الذین أنعم الله علیهم، من النبیین، و الصدیقین، و الشهداء، و الصالحین، و حسن أولئک رفیقا</span><span class="footnote" rel="4" title="سوره نساء آیه ۶۹">*</span><span class="footnote" rel="5" title="معانی الاخبار ص ۳۶ ذ ح ۹">*</span>، </p><h3> <span class="title" rel="1_6 1_7">روایتی از رسول خدا ص در باره سوره حمد و فضیلت آن</span> </h3> <p> و در کتاب عیون از حضرت رضا ع از پدران بزرگوارش از امیر المؤمنین ع روایت آورده که فرمود: از رسول خدا ص شنیدم می‌فرمود: خدای تعالی فرموده: فاتحة الکتاب را بین خودم و بنده‌ام تقسیم کردم، نصفش از من، و نصفش از بنده من است، و بنده‌ام هر چه بخواهد باو میدهم، چون او میگوید: <span class="aya" rel="1_1" data-words="1-4">بسم الله الرحمن الرحیم</span>، خدای عز و جلش میگوید:           <code class="page" rel="1,63"/> بنده‌ام کار خود را با نام من آغاز کرد، و بر من است اینکه امور او را در آن کار تتمیم کنم، و در احوالش برکت بگذارم، و چون او میگوید: <span class="aya" rel="1_2" data-words="1-4">الحمد لله رب العالمین</span> پروردگار متعالش میگوید: بنده من مرا حمد گفت، و اقرار کرد: که نعمت‌هایی که در اختیار دارد، از ناحیه من است، و بلاهایی که به وی نرسیده، باز بلطف و تفضل من است، و من شما فرشتگان را گواه می‌گیرم، که نعمت‌های دنیایی و آخرتی او را زیاده نموده، بلاهای آخرت را از او دور کنم، همانطور که بلاهای دنیا را از او دور کردم. </p> <p>و چون او میگوید: <span class="aya" rel="1_3" data-words="1-2">الرحمن الرحیم</span> خدای جل جلالش میگوید: بنده‌ام شهادت داد: که من رحمان و رحیم هستم، من نیز شما را شاهد می‌گیرم، که بهره او را از نعمت و رحمت خود فراوان ساخته، نصیبش را از عطاء خودم جزیل و بسیار می‌کنم، و چون او میگوید: <span class="aya" rel="1_4" data-words="1-3">مالک یوم الدین</span>، خدای تعالایش میگوید: شما شاهد باشید، همانطور که بنده‌ام اعتراف کرد به اینکه من مالک روز جزا هستم، در آن روز که روز حساب است، حساب او را آسان می‌کنم، و حسنات او را قبول نموده، از گناهانش صرفنظر می‌کنم. </p> <p>و چون او میگوید: <span class="aya" rel="1_5" data-words="1-2">إیاک نعبد</span>، خدای عز و جلش می‌فرماید: بنده‌ام راست گفت، و براستی مرا عبادت کرد، و بهمین جهت شما را گواه می‌گیرم، در برابر عبادتش پاداشی دهم، که هر کس که در عبادت، راه مخالف او را رفته بحال او رشک برد. </p> <p>و چون او میگوید: <span class="aya" rel="1_5" data-words="3-5">و إیاک نستعین</span>، خدای تعالایش میگوید: بنده‌ام از من استعانت جست، و بسوی من پناهنده گشت، من نیز شما را شاهد می‌گیرم، که او را در امورش اعانت کنم، و در شدایدش بدادش برسم، و در روز گرفتاریهایش دست او را بگیرم. </p> <p>و چون او میگوید: <span class="aya" rel="1_6" data-words="1-3">اهدنا الصراط المستقیم</span>، تا آخر سوره، خدای عز و جلش میگوید: همه اینها و آنچه غیر اینها درخواست کند بر آورده است، من همه خواسته‌هایش را استجابت کردم، و آنچه آرزو دارد برآوردم، و از آنچه می‌ترسد ایمنی بخشیدم.<span class="footnote" rel="1" title="عیون اخبار الرضا ص ۲۳۴ ب ۲۸ ح ۵۹">*</span> مؤلف: قریب باین مضمون را مرحوم صدوق در کتاب علل خود از حضرت رضا ع روایت کرده،<span class="footnote" rel="2" title="علل ج ۲ ص ۳۱۵ ب ۱ ح ۱">*</span> و این روایت همانطور که ملاحظه می‌فرمائید، سوره فاتحة الکتاب را در نماز تفسیر می‌کند، پس این خود مؤید گفته قبلی ما است، که گفتیم: این سوره کلام خدای سبحان است، اما به نیابت از طرف بنده‌اش، و زبان حال بنده‌اش در مقام عبادت، و اظهار عبودیت است، که چگونه خدا را ثناء میگوید، و چگونه اظهار بندگی می‌کند، و بنا بر این سوره اصلا برای     <code class="page" rel="1,64"/> عبادت درست شده، و در قرآن هیچ سوره‌ای نظیر آن دیده نمیشود، منظورم از این حرف چند نکته است. اول اینکه سوره مورد بحث از اول تا بآخرش کلام خدا است، اما در مقام نیابت از بنده‌اش، و اینکه بنده‌اش وقتی روی دل متوجه بسوی او میسازد، و خود را در مقام عبودیت قرار میدهد، چه میگوید. و دوم اینکه این سوره بدو قسمت تقسیم شده، نصفی از آن برای خدا، و نصفی دیگر برای بنده خدا است. </p> <p>نکته سوم اینکه این سوره مشتمل بر تمامی معارف قرآنی است، و با همه کوتاهیش بتمامی معارف قرآنی اشعار دارد، چون قرآن کریم با آن وسعت عجیبی که در معارف اصولیش، و نیز در فروعات متفرعه بر آن اصول هست، از اخلاقش گرفته تا احکام، و احکامش از عبادات گرفته تا سیاسات، و اجتماعیات، و وعده‌ها، و وعیدها، و داستانها، و عبرت‌هایش، همه و همه بیاناتش به چند اصل بر می‌گردد، و از آن چند ریشه جوانه می‌زند، اول توحید، دوم نبوت، و سوم معاد، و فروعات آن، و چهارم هدایت بندگان بسوی آنچه مایه صلاح دنیا و آخرتشان است، و این سوره با همه اختصار و کوتاهیش، مشتمل بر این چند اصل میباشد، و با کوتاه‌ترین لفظ، و روشن‌ترین بیان، بانها اشاره نموده است. </p> <h3> <span class="title" rel="1_6 1_7">بیان ویژگی‌های سوره حمد و مقایسه آن با آنچه مسیحیان در نماز می‌خوانند</span> </h3> <p> حال برای اینکه بعظمت این سوره پی ببری، میتوانی معارف مورد بحث در این سوره را که خدای تعالی آن را جزو نماز مسلمانان قرار داده، با آنچه که مسیحیان در نماز خود میگویند، و انجیل متی 6: -9-13 آن را حکایت می‌کند، مقایسه کنی، آن وقت می‌فهمی که سوره حمد چیست. </p> <p>در انجیل نامبرده که بعربی ترجمه شده، چنین میخوانیم پدر ما آن کسی است که در آسمانها است، نام تو متقدس باد، و فرمانت نافذ، و مشیتت در زمین مجری، همانطور که در آسمان مجری است، نان ما کفاف ما است، امروز ما را بده، و دیگر هیچ، و گناه ما بیامرز، همانطور که ما گناهکاران بخویشتن را می‌بخشیم،  یعنی از ما یاد بگیر، و ما را در بوته تجربه و امتحان قرار مده، بلکه در عوض از شر شریر نجات ده. </p> <p>خوب، در این معانی که الفاظ این جملات آنها را افاده می‌کند دقت بفرما، که چه چیزهایی را بعنوان معارف الهی و آسمانی به بشر می‌آموزد، و چگونه ادب بندگی در آن رعایت شده، اولا بنمازگزار می‌آموزد، که بگوید: پدر ما یعنی خدای تعالی در آسمانها است،  در حالی که قرآن خدا را منزه از مکان میداند و ثانیا در باره پدرش دعای خیر کند، که امیدوارم نامت متقدس باشد،  البته فراموش نشود که متقدس باشد، نه مقدس، و خلاصه قداست قلابی هم داشته باشد کافی است و نیز امیدوارم که فرمانت در زمین مجری،  و تیغت برا باشد، همانطور که در آسمان هست، حال چه کسی میخواهد دعای این بنده را در باره خدایش مستجاب کند؟ نمیدانیم، آنهم دعایی که<code class="page" rel="1,65"/> بشعارهای احزاب سیاسی شبیه‌تر است، تا بدعای واقعی. </p> <p>و ثالثا از خدا و یا بگو پدرش درخواست کند: که تنها نان امروزش را بدهد، و در مقابل بخشش و مغفرتی که او نسبت به گنهکاران خود می‌کند، وی نیز نسبت باو با مغفرت خود تلافی نماید، و همانطور که او در مقابل جفاکاران از حق خود اغماض می‌کند، خدا هم از حق خود نسبت باو اغماض کند، حالا این نمازگزار مسیحی چه حقی از خودش دارد، که از خود او باشد، و خدا باو نداده باشد؟ نمیدانیم. </p> <p>و رابعا از پدر بخواهد که او را امتحان نکند، بلکه از شر شریر نجات دهد، و حال آنکه این درخواست درخواست امری است محال، و نشدنی، برای اینکه اینجا دار امتحان و استکمال است، و اصلا نجات از شریر بدون ابتلاء و امتحان معنا ندارد. </p> <h3> <span class="title" rel="1_6 1_7">سخن عجیب گوستاولوبون</span> </h3> <p> از همه اینها بیشتر وقتی تعجب می‌کنی، که نوشته قسیس فاضل گوستاولوبون را در کتاب تاریخ تمدن اسلامش ببینی، که میگوید اسلام در معارف دینی چیزی بیشتر از سایر ادیان نیاورده، چون همه ادیان بشر را بسوی توحید، و تزکیه نفس، و تخلق باخلاق فاضله، و نیز به عمل صالح دعوت می‌کردند، اسلام نیز همین‌ها را گفته، چیزی که برتری یک دین را بر دین دیگر اثبات می‌کند باین است که ببینیم کدام یک از ادیان ثمره بیشتری در اجتماعات بشری داشته،  و لا بد منظورش این است که ثمره دین مسیحیت در تعلیم و تربیت بیشتر از اسلام است و از این نیز عجیب‌تر آنکه بعضی از مسلمان‌نماها نیز این گفتار وی را نشخوار کرده، و پیرامون آن داد سخن داده است. </p> <h3>بحث روایتی دیگر</h3> <h3> <span class="title" rel="1_6"><span class="phrase">چند روایت درباره مراد از <em rel="fa_1_6_2-3" data-sentence="25:0">صراط مستقیم</em></span> </span> </h3> <p> در کتاب فقیه و در تفسیر عیاشی از امام صادق ع روایت آورده‌اند، که فرمود: صراط مستقیم، امیر المؤمنین ع است.<span class="footnote" rel="1" title="معانی الاخبار ص ۳۲ ح ۲ و عیاشی ج ۱ ص ۲۴ ح ۲۵">*</span> و در کتاب معانی از امام صادق ع روایت آورده، که فرمود: صراط مستقیم، طریق بسوی معرفت خدا است، و این دو صراط است، یکی صراط در دنیا، و یکی در آخرت، اما صراط در دنیا عبارتست از امامی که اطاعتش بر خلق واجب شده، و اما صراط در آخرت، پلی است که بر روی جهنم زده شده، هر کس در دنیا از صراط دنیا بدرستی رد شود، یعنی امام خود را بشناسد، و او را اطاعت کند، در آخرت نیز از پل آخرت باسانی می‌گذرد، و کسی که در دنیا امام خود را   <code class="page" rel="1,66"/> نشناسد، در آخرت هم قدمش بر پل آخرت می‌لغزد، و بدرون جهنم سقوط می‌کند.<span class="footnote" rel="1" title="معانی الاخبار ص ۳۲ ح ۱">*</span> و نیز در کتاب معانی از امام سجاد ع روایت آورده که فرمود: بین خدا، و بین حجت خدا حجابی نیست، و نه خدا از حجت خود در پرده و حجاب است، مائیم ابواب خدا، و مائیم صراط مستقیم، و مائیم مخزن علم او، و مائیم زبان و مترجم‌های وحی او، و مائیم ارکان توحیدش، و مائیم گنجینه اسرارش.<span class="footnote" rel="2" title="معانی الاخبار ص ۳۵ ح ۵">*</span> و از ابن شهر آشوب از تفسیر وکیع بن جراح، از ثوری، از سدی، از اسباط از ابن عباس روایت شده، که در ذیل آیه: <span class="aya" rel="1_6" data-words="1-3">اهدنا الصراط المستقیم</span> گفته: یعنی ای بندگان خدا، بگوئید: خدایا ما را بسوی محبت محمد و اهل بیتش ع ارشاد فرما.<span class="footnote" rel="3" title="مناقب ج ۳ ص ۷۳ س ۸">*</span> مؤلف: و در این معانی روایات دیگری نیز هست، و این روایات از باب جری، یعنی تطبیق کلی بر مصداق بارز و روشن آنست، می‌خواهند بفرمایند که مصداق بارز صراط مستقیم، محبت آن حضرات است. </p> <h3> <span class="title" rel="1_6 1_7">توضیح اصطلاح <em>جری</em> یعنی تطبیق کلی بر مصداق بارز</span> </h3> <p> این را هم باید دانست، که کلمه جری تطبیق کلی بر مصداق، که ما در این کتاب از آن بسیار نام می‌بریم، اصطلاحی است که از کلمات ائمه اهل بیت ع گرفته‌ایم. </p> <p>مثلا در تفسیر عیاشی از فضیل بن یسار روایت شده، که گفت: من از امام باقر ع از این حدیث پرسیدم، که فرموده‌اند: هیچ آیه‌ای در قرآن نیست، مگر آنکه ظاهری دارد، و باطنی، و هیچ حرفی در قرآن نیست، مگر آنکه برای او حدی و حسابی است، و برای هر حدی مطلعی است، منظورشان از این ظاهر و باطن چیست؟ فرمود: ظاهر قرآن تنزیل آن، و باطنش تاویل آنست، بعضی از تاویلهای آن گذشته، و بعضی هنوز نیامده،  یجری کما یجری الشمس و القمر، مانند آفتاب و ماه در جریان است، هر وقت چیزی از آن تاویل‌ها آمد، آن تاویل واقع می‌شود،<span class="footnote" rel="4" title="عیاشی ج ۱ ص ۱۱ ح ۵">*</span> تا آخر حدیث. و در این معنا روایات دیگری نیز هست، و این خود سلیقه ائمه اهل بیت ع است، که همواره یک آیه از قرآن را بر هر موردی که قابل انطباق با آن باشد تطبیق می‌کنند، هر چند که اصلا ربطی بمورد نزول آیه نداشته باشد، عقل هم همین سلیقه و روش را صحیح می‌داند، برای اینکه قرآن بمنظور هدایت همه انسانها، در همه ادوار نازل شده، تا آنان را بسوی آنچه باید بدان معتقد باشند، و آنچه باید بدان متخلق گردند، و آنچه که باید عمل کنند، هدایت کند، چون معارف نظری قرآن مختص بیک عصر خاص، و یک حال مخصوص نیست، آنچه را قرآن فضیلت         <code class="page" rel="1,67"/> خوانده، در همه ادوار بشریت فضیلت است، و آنچه را رذیلت و ناپسند شمرده، همیشه ناپسند و زشت است، و آنچه را که از احکام عملی تشریع نموده، نه مخصوص بعصر نزول است، و نه باشخاص آن عصر، بلکه تشریعی است عمومی و جهانی و ابدی. </p> <p>و بنا بر این، اگر می‌بینیم که در شان نزول آیات، روایاتی آمده، که مثلا میگویند: فلان آیه بعد از فلان جریان نازل شد، و یا فلان آیات در باره فلان شخص یا فلان واقعه نازل شده، باری نباید حکم آیه را مخصوص آن واقعه، و آن شخص بدانیم، چون اگر اینطور فکر کنیم، باید بعد از انقضاء آن واقعه، و یا مرگ آن شخص، حکم آیه قرآن نیز ساقط شود، و حال آنکه حکم آیه مطلق است، و وقتی برای حکم نامبرده تعلیل می‌آورد، علت آن را مطلق ذکر می‌کند. </p> <p>مثلا اگر در حق افرادی از مؤمنین مدحی می‌کند، و یا از عده‌ای از غیر مؤمنین مذمتی کرده، مدح و ذم خود را بصفات پسندیده، و ناپسند آنان تعلیل کرده، و فرموده: اگر آن دسته را مدح کرده‌ایم، بخاطر تقوی، و یا فلان فضیلت است، و اگر این دسته را مذمت کرده‌ایم، بخاطر فلان رذیلت است، و پر واضح است که تا آخر دهر، هر کسی دارای آن فضیلت باشد، مشمول حکم آن آیه است، و هر کسی دارای این رذیلت باشد، حکم این آیه شامل حالش می‌شود. و نیز قرآن کریم خودش صریحا بر این معنا دلالت نموده، می‌فرماید:  <span class="aya" rel="5_16" data-words="1-6">یهدی به الله من اتبع رضوانه</span>، خدا با این قرآن کسی را هدایت می‌کند، که پیرو خوشنودی خدا باشد،<span class="footnote" rel="1" title="سوره مائده آیه ۱۶">*</span> و نیز فرموده:  <span class="aya" rel="41_41-42" data-words="7-20">و إنه لکتاب عزیز، لا یأتیه الباطل من بین یدیه، و لا من خلفه</span>، و اینکه قرآن کتابی است عزیز، که نه در عصر نزول، باطل در آن رخنه می‌کند، و نه در اعصار بعد،<span class="footnote" rel="2" title="سوره فصلت آیه ۴۲">*</span> و نیز فرموده:  <span class="aya" rel="15_9" data-words="1-8">إنا نحن نزلنا الذکر و إنا له لحافظون</span>، بدرستی که ما قرآن را نازل کردیم، و بطور قطع خود ما آن را حفظ خواهیم کرد.<span class="footnote" rel="3" title="سوره حجر آیه ۹">*</span> و روایات در تطبیق آیات قرآنی بر ائمه اهل بیت ع، و یا تطبیق بعضی از آنها بر دشمنان ائمه ع، و خلاصه روایات جری بسیار زیاد است، که در ابواب مختلف وارد شده، و ای بسا عده آنها بصدها روایت برسد، و ما فعلا در اینجا نمی‌خواهیم همه آنها را ذکر کنیم، بلکه هر یک از آنها را در بحث‌های روایتی آنها ذکر می‌کنیم و در اینجا تنها خواستیم معنای کلمه جری را گفته، خاطر نشان سازیم: که ما این اصطلاح را از ائمه اهل بیت ع گرفته‌ایم، و حتی در بحثهای روایتی نیز بیشتر آنها را متروک گذاشته، نقل نمی‌کنیم، مگر آن مقداری را که ارتباطی با بحث، و یا غرض از آن داشته باشد،  دقت فرمائید. </p> 
