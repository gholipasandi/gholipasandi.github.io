<h3 class="ayas">سوره البقرة آیه‌های ۲۱ تا ۲۵</h3><code class="section" rel="2_21-25"/><h3>ترجمه آیات</h3> <p> <span class="trans" rel="2_21">هان ای مردم پروردگار خویش را که شما و اسلافتان را آفرید بپرستید شاید پرهیزکاری کنید. <code class="page" rel="1,91"/> «۲۱» </span><span class="trans" rel="2_22"> خدایی که برای شما زمین را فرشی و آسمان را بنائی کرد و از آسمان آبی فرود آورده با آن میوه‌ها برای روزی شما پدید کرد، پس شما با اینکه علم دارید برای خدا همتا مگیرید.  «۲۲» </span><span class="trans" rel="2_23">و اگر از آنچه ما بر بنده خویش نازل کرده‌ایم بشک اندرید سوره‌ای مانند آن بیارید و اگر راست می‌گوئید غیر خدا یاران خویش را بخوانید.  «۲۳» </span><span class="trans" rel="2_24">و اگر نکردید و هرگز نخواهید کرد پس از آتشی که هیزمش مردم و سنگ است و برای کافران مهیا شده بترسید.  «۲۴» </span><span class="trans" rel="2_25">کسانی که ایمان آورده و کارهای صالح کرده‌اند نویدشان ده که بهشت‌ها در پیش دارند که جویها در آن روانست و چون میوه‌ای از آن روزیشان شود بگویند این همانست که قبلا روزی ما شده بود، و نظیر آن بایشان بدهند، و در آنجا همسران پاکیزه دارند و خود در آن جاودانند.  «۲۵» </span></p>     <h3>بیان</h3> <p> <span class="aya" rel="2_21" data-words="1-7">یا أیها الناس اعبدوا ربکم الذی خلقکم</span> الخ، بعد از آنکه خدای سبحان حال فرقه‌های سه گانه، یعنی متقین، و کفار، و منافقین را بیان نموده فرمود: متقین بر هدایتی از پروردگار خویشند، و قرآن مایه هدایت آنان است، و با آنان کار دارد، و کفار، مهر بر دلشان زده شده، و بر گوش و چشمشان پرده است، و منافقین خود بیمار دلند، و خدا هم بعنوان مجازات، بیماری دلهاشان را بیشتر می‌کند، بطوری که کر و لال و کور شوند،  و این بیانات در طول نوزده آیه آمده. </p> <p>اینک در آیه مورد بحث این نتیجه را گرفته، که مردم را بسوی بندگی خود دعوت کند، تا به متقین ملحق شوند، و دنبال کفار و منافقین را نگیرند، و این مطالب را در طول پنج آیه مورد بحث آورده، و این سیاق می‌رساند که جمله لعلکم تتقون، متعلق بجمله اعبدوا ربکم است، نه بجمله  خلقکم، هر چند که بانهم برگردد صحیح است. </p> <p><code class="aya" rel="2_22"/> <span class="aya" rel="2_22" data-words="20-26">فلا تجعلوا لله أندادا و أنتم تعلمون</span> الخ، کلمه انداد جمع ند بر وزن مثل، و نیز بمعنای آنست، و اینکه جمله:  و انتم تعلمون را مقید بقید خاصی نکرد، و نیز آن را بصورت جمله حالیه از جمله:  فلا تجعلوا آورد، شدت تاکید در نهی را می‌رساند، و می‌فهماند: که آدمی علمش بهر مقدار هم که باشد، جائز نیست برای خدا مثل و مانندی قائل شود، در حالی که خدای سبحان او را و نیاکان او را آفریده، و نظام کون را طوری قرار داده که رزق و بقاء او را تامین کند. </p> <p><code class="aya" rel="2_23"/> <span class="aya" rel="2_23" data-words="10-13">فأتوا بسورة من مثله</span> امر در فاتوا، پس بیاورید، امر تعجیزی است، تا بهمه بفهماند: که قرآن معجزه است، و هیچ بشری نمی‌تواند نظیرش را بیاورد، و اینکه این کتاب از ناحیه خدا نازل شده، و در آن هیچ شکی نیست، معجزه است که تا زمین و زمان باقی است، آن نیز باعجاز خود باقی است، و این تعجیز، در خصوص آوردن نظیری برای قرآن، در قرآن کریم مکرر آمده، مانند آیه:  <span class="aya" rel="17_88" data-words="1-21">قل لئن اجتمعت الإنس و الجن علی أن یأتوا بمثل هذا القرآن، لا یأتون بمثله، و لو کان بعضهم لبعض ظهیرا</span>، بگو اگر انس و جن دست بدست هم دهند، که مثل این قرآن بیاورند، نمی‌توانند<code class="page" rel="1,92"/> بیاورند، هر چند که مدد کار یکدیگر شوند<span class="footnote" rel="1" title="سوره اسراء آیه ۸۸">*</span> و نیز مانند آیه:  <span class="aya" rel="11_13" data-words="1-19">أم یقولون افتراه؟ قل فأتوا بعشر سور مثله مفتریات، و ادعوا من استطعتم من دون الله، إن کنتم صادقین</span> و یا آنکه میگویند: این قرآن افترایی است که بخدا بسته، بگو اگر راست می‌گویید، غیر از خدا هر کس را که میخواهید دعوت کنید، و بکمک بطلبید، و شما هم ده سوره مثل آن بخدا افتراء ببندید<span class="footnote" rel="2" title="سوره هود آیه ۱۳">*</span>. </p> <p>و بنا بر این ضمیر در کلمه مثله، به کلمه ما، در جمله مما نزلنا برمی‌گردد، و در نتیجه آیه شریفه تعجیزی است از طرف قرآن، و بی سابقه بودن اسلوب و طرز بیان آن. </p> <p>ممکن هم هست ضمیر نامبرده به کلمه عبد، در جمله عبدنا برگردد، که در این صورت آیه شریفه تعجیز بخود قرآن نیست، بلکه بقرآن است از حیث اینکه مردی بی سواد و درس نخوانده آن را آورده، کسی آن را آورده که تعلیمی ندیده و این معارف عالی و گرانبها و بیانات بدیع و بی سابقه و متقن را از احدی از مردم نگرفته، در نتیجه آیه شریفه در سیاق آیه:  <span class="aya" rel="10_16" data-words="1-20">قل لو شاء الله ما تلوته علیکم، و لا أدراکم به، فقد لبثت فیکم عمرا من قبله أ فلا تعقلون</span>؟ بگو: اگر خدا می‌خواست نه من آن را بر شما می‌خواندم، و نه از آن اطلاعی می‌داشتم، خود شما شاهدید که مدتها از عمرم قبل از این قرآن در بین شما زیستم، در حالی که خبری از آنم نبود، باز هم تعقل نمی‌کنید؟<span class="footnote" rel="3" title="یونس آیه ۱۶">*</span> و در بعضی روایات هر دو احتمال نامبرده بعنوان تفسیر آیه مورد بحث آمده. </p> <p>این نکته را هم باید دانست که این آیه و نظائر آن دلالت دارد بر اینکه قرآن کریم همه‌اش معجزه است، حتی کوچکترین سوره‌اش، مانند سوره کوثر، و سوره عصر، و اینکه بعضی احتمال داده، و یا شاید بدهند، که ضمیر در مثله بخصوص سوره مورد بحث، و در آیه سوره یونس بخصوص سوره یونس برگردد، احتمالی است که فهم مانوس با اسلوبهای کلام آن را نمی‌پذیرد، برای اینکه کسی که بقرآن تهمت می‌زند: که ساخته و پرداخته رسول خدا ص است، و آن جناب آن را بخدا افتراء بسته، بهمه قرآن نظر دارد، نه تنها بیک سوره و دو سوره. </p> <p>با این حال معنا ندارد در پاسخ آنان بفرماید: اگر شک دارید، یک سوره مانند سوره بقره و یا یونس بیاورید، چون برگشت معنا بنظیر این حرف میشود، که بگوئیم: اگر در خدایی بودن سوره کوثر یا اخلاص مثلا شک دارید، همه دست بدست هم دهید، و یک سوره مانند بقره و یا یونس بیاورید، و این طرز سخن را هر کس بشنود زشت و ناپسند می‌داند. </p> <h3>اعجاز و ماهیت آن</h3> <p> قرآن کریم در آیه مورد بحث، و آیاتی که نقل کردیم، ادعاء کرده است: بر اینکه آیت و معجزه است، و استدلال کرده به اینکه اگر قبول ندارید، مانند یک سوره از آن را بیاورید، و این دعوی قرآن بحسب حقیقت بدو دعوی منحل میشود، یکی اینکه بطور کلی معجزه و خارق عادت وجود دارد، و دوم اینکه قرآن یکی از مصادیق آن معجزات است، و معلوم است که اگر دعوی دوم ثابت شود، قهرا دعوی اولی هم ثابت شده، و بهمین جهت قرآن کریم هم در مقام اثبات دعوی اولی بر نیامد، و تنها اکتفاء کرد باثبات دعوی دوم، و اینکه خودش معجزه است و بر دعوی خود استدلال کرد به مسئله تحدی، و تعجیز، و وقتی بشر نتوانست نظیر آن را بیاورد هر دو نتیجه را گرفت. </p> <p>چیزی که هست این بحث و سؤال باقی می‌ماند، که معجزه چگونه صورت می‌گیرد، با اینکه اسمش با خودش است، که مشتمل بر عملی است که عادت جاری در طبیعت، یعنی استناد مسببات باسباب معهود و مشخص آن را نمی‌پذیرد، چون فکر میکند، قانون علت و معلول استثناء پذیر نیست، نه هیچ سببی از مسببش جدا میشود، و نه هیچ مسببی بدون سبب پدید می‌آید، و نه در قانون علیت امکان تخلف و اختلافی هست، پس چطور می‌شود که مثلا عصای موسی بدون علت که توالد و تناسل باشد، اژدها گردد؟ و مرده چندین سال قبل با دم مسیحایی مسیح زنده شود؟ ! قرآن کریم این شبهه را زایل کرده، و حقیقت امر را از هر دو جهت بیان می‌کند، یعنی هم بیان می‌کند: اصل اعجاز ثابت است، و قرآن خود یکی از معجزات است، و برای اثبات اصل اعجاز دلیلی است کافی، برای اینکه احدی نمی‌تواند نظیرش را بیاورد. </p> <p>و هم بیان می‌کند که حقیقت اعجاز چیست، و چطور می‌شود که در طبیعت امری رخ دهد، که عادت طبیعت را خرق کرده، و کلیت آن را نقض کند؟. </p> <h3>اعجاز قرآن</h3> <p> در اینکه قرآن کریم برای اثبات معجزه بودنش بشر را تحدی کرده هیچ حرفی و مخالفی نیست، و این تحدی، هم در آیات مکی آمده، و هم آیات مدنی، که همه آنها دلالت دارد بر اینکه قرآن آیتی است معجزه، و خارق، حتی آیه قبلی هم که می‌فرمود: <span class="aya" rel="2_23" data-words="1-13">و إن کنتم فی ریب مما نزلنا علی عبدنا فأتوا بسورة من مثله</span> الخ،<span class="footnote" rel="1" title="سوره بقره آیه ۲۳">*</span> استدلالی است بر معجزه بودن قرآن، بوسیله تحدی، و آوردن سوره‌ای نظیر سوره بقره، و بدست شخصی بی سواد مانند رسول خدا ص، نه اینکه مستقیما و بلا واسطه استدلال بر نبوت رسول خدا ص باشد، بدلیل اینکه اگر استدلال بر نبوت آن جناب باشد، نه بر معجزه بودن قرآن، باید در اولش می‌فرمود:  و ان کنتم فی ریب من رسالة عبدنا، اگر در رسالت بنده ما شک دارید، ولی اینطور نفرمود، بلکه فرمود: اگر در آنچه ما بر عبدمان نازل کرده‌ایم شک دارید، یک سوره مثل این سوره را بوسیله مردی درس نخوانده بیاورید، پس در نتیجه تمامی تحدی‌هایی که در قرآن واقع شده، استدلالی را میمانند که بر معجزه بودن قرآن و نازل بودن آن از طرف خدا شده‌اند، و آیات مشتمله بر این تحدیها از نظر عموم و خصوص مختلفند، بعضی‌ها در باره یک سوره تحدی کرده‌اند، نظیر آیه سوره بقره، و بعضی بر ده سوره، و بعضی بر عموم قرآن و بعضی بر خصوص بلاغت آن، و بعضی بر همه جهات آن. یکی از آیاتی که بر عموم قرآن تحدی کرده، آیه: <span class="aya" rel="17_88" data-words="1-21">قل لئن اجتمعت الإنس و الجن علی أن یأتوا بمثل هذا القرآن، لا یأتون بمثله و لو کان بعضهم لبعض ظهیرا</span><span class="footnote" rel="2" title="سوره الاسراء آیه ۸۸">*</span> است که ترجمه‌اش گذشت، و این آیه در مکه نازل شده، و عمومیت تحدی آن جای شک برای هیچ عاقلی نیست. </p> <h3> <span class="title" rel="2_21 2_22 2_23 2_24 2_25">اعجاز قرآن فقط از نظر اسلوب کلام یا جهتی دیگر از جهات، به تنهایی نیست</span> </h3> <p> پس اگر تحدیهای قرآن تنها در خصوص بلاغت و عظمت اسلوب آن بود، دیگر نباید از عرب تجاوز میکرد، و تنها باید عرب را تحدی کند، که اهل زبان قرآنند، آنهم نه کردهای عرب، که زبان شکسته‌ای دارند، بلکه عربهای خالص جاهلیت و آنها که هم جاهلیت و هم اسلام را درک کرده‌اند، آن هم قبل از آنکه زبانشان با زبان دیگر اختلاط پیدا کرده، و فاسد شده باشد، و حال آنکه می‌بینیم سخنی از عرب آن هم با این قید و شرطها بمیان نیاورده، و در عوض روی سخن بجن و انس کرده است، پس معلوم میشود معجزه بودنش تنها از نظر اسلوب کلام نیست. </p> <p>و همچنین غیر بلاغت و جزالت اسلوب، هیچ جهت دیگر قرآن به تنهایی مورد نظر نیست، و نمیخواهد بفهماند تنها در فلان صفت معجزه است مثلا در اینکه مشتمل بر معارفی است‌حقیقی، و اخلاق. فاضله، و قوانین صالحه، و اخبار غیبی، و معارف دیگری که هنوز بشر نقاب از چهره آن بر نداشته، معجزه است، چون هر یک از جهات را یک طائفه از جن و انس می‌فهمند، نه همه آنها پس اینکه بطور مطلق تحدی کرد،  یعنی فرمود: اگر شک دارید مثلش را بیاورید، و نفرمود کتابی فصیح مثل آن بیاورید، و یا کتابی مشتمل بر چنین معارف بیاورید، می‌فهماند که قرآن از هر جهتی که ممکن است مورد برتری قرار گیرد برتر است، نه یک جهت و دو جهت. </p> <h3> <span class="title" rel="2_21 2_22 2_23 2_24 2_25">عمومیت اعجاز قرآن برای تمامی افراد انس و جن</span> </h3> <p> بنا بر این قرآن کریم هم معجزیست در بلاغت، برای بلیغ‌ترین بلغاء و هم آیتی است فصیح، برای فصیح‌ترین فصحاء و هم خارق العاده‌ایست برای حکماء در حکمتش، و هم سرشارترین گنجینه علمی است معجزه‌آسا، برای علماء و هم اجتماعی‌ترین قانونی است معجزه‌آسا، برای قانون ، و سیاستی است بدیع، و بی سابقه برای سیاستمداران و حکومتی است معجزه، برای حکام، و خلاصه معجزه‌ایست برای همه عالمیان، در حقایقی که راهی برای کشف آن ندارند، مانند امور غیبی، و اختلاف در حکم، و علم و بیان. </p> <p>از اینجا روشن میشود که قرآن کریم دعوی اعجاز، از هر جهت برای خود می‌کند، آنهم اعجاز برای تمامی افراد جن و انس، چه عوام و چه خواص، چه عالم و چه جاهل، چه مرد و چه زن، چه فاضل متبحر و چه مفضول، چه و چه و چه، البته بشرطی که اینقدر شعور داشته باشد که حرف سرش شود. </p> <p>برای اینکه هر انسانی این فطرت را دارد که فضیلت را تشخیص دهد، و کم و زیاد آن را بفهمد پس هر انسانی میتواند در فضیلت‌هایی که در خودش و یا در غیر خودش سراغ دارد، فکر کند، و آن گاه آن را در هر حدی که درک می‌کند، با فضیلتی که قرآن مشتمل بر آنست مقایسه کند، آن گاه بحق و انصاف داوری نماید، و فکر کند، و انصاف دهد، آیا نیروی بشری میتواند معارفی الهی، و آن هم مستدل از خود بسازد؟ بطوری که با معارف قرآن هم سنگ باشد؟ و واقعا و حقیقتا معادل و برابر قرآن باشد؟ و آیا یک انسان این معنا در قدرتش هست که اخلاقی برای سعادت بشر پیشنهاد کند، که همه‌اش بر اساس حقایق باشد؟ و در صفا و فضیلت درست آن طور باشد که قرآن پیشنهاد کرده؟ !و آیا برای یک انسان این امکان هست، که احکام و قوانینی فقهی تشریع کند، که دامنه‌اش آن قدر وسیع باشد، که تمامی افعال بشر را شامل بشود؟ و در عین حال تناقضی هم در آن پدید نیاید؟ و نیز در عین حال روح توحید و تقوی و طهارت مانند بند تسبیح در تمامی آن احکام و نتائج آنها، و اصل و فرع آنها دویده باشد؟ و آیا عقل هیچ انسانی که حد اقل شعور را داشته باشد، ممکن میداند که چنین آمارگیری دقیق از افعال و حرکات و سکنات انسانها، و سپس جعل قوانینی برای هر حرکت و سکون آنان، بطوری که از اول تا باخر قوانینش یک تناقض دیده نشود از کسی سر بزند که مدرسه نرفته باشد، و در شهری که مردمش با سواد و تحصیل کرده باشند، نشو و نما نکرده باشد، بلکه در محیطی ظهور کرده باشد، که بهره‌شان از انسانیت و فضائل و کمالات بی شمار آن، این باشد که از راه غارتگری، و جنگ لقمه نانی بکف آورده، و برای اینکه بسد جوعشان کافی باشد، دختران را زنده بگور کنند، و فرزندان خود را بکشند، و به پدران خود فخر نموده، مادران را همسر خود سازند، و<code class="page" rel="1,96"/> بفسق و فجور افتخار نموده، علم را مذمت، و جهل را حمایت کنند، و در عین پلنگ دماغی و حمیت دروغین خود، تو سری خور هر رهگذر باشند، روزی یمنی‌ها استعمارشان کنند، روز دیگر زیر یوغ حبشه در آیند، روزی برده دسته جمعی روم شوند، روز دیگر فرمانبر بی قید و شرط فارس شوند؟ آیا از چنین محیطی ممکن است چنین قانون‌گذاری برخیزد؟ و آیا هیچ عاقلی بخود جرئت میدهد که کتابی بیاورد، و ادعاء کند که این کتاب هدایت تمامی عالمیان، از بی سواد و دانشمند و از زن و مرد و از معاصرین من و آیندگان، تا آخر روزگار است، و آن گاه در آن اخباری غیبی از گذشته و آینده، و از امتهای گذشته و آینده، نه یکی، و نه دو تا، آنهم در بابهای مختلف، و داستانهای گوناگون قرار داده باشد، که هیچیک از این معارف با دیگری مخالفت نداشته، و از راستی و درستی هم بی بهره نباشد، هر قسمتش قسمت‌های دیگر را تصدیق کند؟ !و آیا یک انسان که خود یکی از اجزاء عالم ماده و طبیعت است، و مانند تمامی موجودات عالم محکوم به تحول و تکامل است، میتواند در تمامی شئون عالم بشری دخل و تصرف نموده، قوانین، و علوم، و معارف، و احکام، و مواعظ، و امثال، و داستانهایی در خصوص کوچکترین و بزرگترین شئون بشری بدنیا عرضه کند، که با تحول و تکامل بشر متحول نشود، و از بشر عقب نماند؟ و حال و وضع خود آن قوانین هم از جهت کمال و نقص مختلف نشود، با اینکه آنچه عرضه کرده، بتدریج عرضه کرده باشد و در آن پاره‌ای معارف باشد که در آغاز عرضه شده، در آخر دو باره تکرار شده باشد، و در طول مدت، تکاملی نکرده تغیری نیافته باشد، و نیز در آن فروعی متفرع بر اصولی باشد؟ با اینکه همه میدانیم که هیچ انسانی از نظر کمال و نقص عملش بیک حال باقی نمی‌ماند، در جوانی یک جور فکر می‌کند، چهل‌ساله که شد جور دیگر، پیر که شد جوری دیگر. </p> <p>پس انسان عاقل و کسی که بتواند این معانی را تعقل کند، شکی برایش باقی نمی‌ماند، که این مزایای کلی، و غیر آن، که قرآن مشتمل بر آنست، فوق طاقت بشری، و بیرون از حیطه وسائل طبیعی و مادی است، و بفرض هم که نتواند این معانی را درک کند، انسان بودن خود را که فراموش نکرده، و و جدان خود را که گم ننموده، و جدان فطری هر انسانی باو میگوید: در هر مسئله‌ای که نیروی فکریت از درکش عاجز ماند، و آن طور که باید نتوانست صحت و سقم و درستی و نادرستی آن را بفهمد، و ماخذ و دلیل هیچیک را نیافت، باید باهل خبره و متخصص در آن مسئله مراجعه بکنی. <code class="page" rel="1,97"/> در اینجا ممکن است خواننده عزیز بپرسد که اینکه شما اصرار دارید عمومیت اعجاز قرآن را ثابت کنید، چه فائده‌ای بر این عمومیت مترتب میشود، و تحدی عموم مردم چه فائده‌ای دارد؟ باید خواص بفهمند که قرآن معجزه است، زیرا عوام در مقابل هر دعوتی سریع الانفعال و زود باورند، و هر معامله‌ای که با ایشان بکنند، می‌پذیرند، مگر همین مردم نبودند که در برابر دعوت امثال حسینعلی بهاء، و قادیانی، و مسیلمه کذاب، خاضع شده، و آنها را پذیرفتند؟ !با اینکه آنچه آنها آورده بودند به هذیان بیشتر شباهت داشت، تا سخن آدمی؟ در پاسخ می‌گوییم: اولا تنها راه آوردن معجزه برای عموم بشر، و برای ابد این است که آن معجزه از سنخ علم و معرفت باشد، چون غیر از علم و معرفت هر چیز دیگری که تصور شود، که سر و کارش با سایر قوای دراکه انسان باشد، ممکن نیست عمومیت داشته، دیدنیش را همه و برای همیشه ببینند، شنیدنیش را همه بشر، و برای همیشه بشنوند عصای موسایش برای همه جهانیان، و برای ابد معجزه باشد، و نغمه داودیش نیز عمومی و ابدی باشد، چون عصای موسی، و نغمه داود، و هر معجزه دیگری که غیر از علم و معرفت باشد، قهرا موجودی طبیعی، و حادثی حسی خواهد بود، که خواه ناخواه محکوم قوانین ماده، و محدود به یک زمان، و یک مکان معینی میباشد، و ممکن نیست غیر این باشد، و بفرض محال یا نزدیک به محال، اگر آن را برای تمامی افراد روی زمین دیدنی بدانیم، باری باید همه سکنه روی زمین برای دیدن آن در یک محل جمع شوند، و بفرضی هم که بگوئیم برای همه و در همه جا دیدنی باشد، باری برای اهل یک عصر دیدنی خواهد، بود نه برای ابد. </p> <p>بخلاف علم و معرفت، که میتواند برای همه، و برای ابد معجزه باشد، این اولا، و ثانیا وقتی از مقوله علم و معرفت شد، جواب اشکال شما روشن میشود، چون بحکم ضرورت فهم مردم مختلف است، و قوی و ضعیف دارد، هم چنان که کمالات نیز مختلف است، و راه فطری و غریزی انسان برای درک کمالات که روزمره در زندگیش آن را طی می‌کند، این است که هر چه را خودش درک کرد، و فهمید، که فهمیده، و هر جا کمیت فهمش از درک چیزی عاجز ماند، بکسانی مراجعه می‌کند، که قدرت درک آن را دارند، و آن را درک کرده‌اند، و آن گاه حقیقت مطلب را از ایشان می‌پرسند، در مسئله اعجاز قرآن نیز فطرت غریزی بشر حکم باین می‌کند، که صاحبان فهم قوی، و صاحب نظران از بشر، در پی کشف آن برآیند، و معجزه بودن آن را درک کنند، و صاحبان فهم ضعیف بایشان مراجعه نموده، حقیقت حال را سؤال کنند، پس تحدی و تعجیز قرآن عمومی است، و معجزه بودنش برای فرد فرد بشر، و برای تمامی اعصار میباشد. <code class="page" rel="1,98"/> </p><h3>تحدی قرآن به علم</h3> <p> قرآن کریم بعلم و معرفت تحدی کرده، یعنی فرموده: اگر در آسمانی بودن آن شک دارید، همه دست بدست هم دهید، و کتابی درست کنید که از نظر علم و معرفت مانند قرآن باشد، یک جا فرموده:  <span class="aya" rel="16_89" data-words="17-23">و نزلنا علیک الکتاب تبیانا لکل شیء</span>، ما کتاب را که بیان همه چیزها است بر تو نازل کردیم<span class="footnote" rel="1" title="سوره نحل ۸۹">*</span> و جایی دیگر فرموده:  <span class="aya" rel="6_59" data-words="30-38">لا رطب و لا یابس إلا فی کتاب مبین</span>، هیچ تر و خشکی نیست مگر آنکه در کتابی بیانگر، ضبط است<span class="footnote" rel="2" title="سوره انعام آیه ۵۹">*</span>، و از این قبیل آیاتی دیگر. </p> <p>آری هر کس در متن تعلیمات عالیه اسلام سیر کند، و آنچه از کلیات که قرآن کریم بیان کرده و آنچه از جزئیات که همین قرآن در آیه:،  <span class="aya" rel="59_7" data-words="29-38">و ما آتاکم الرسول فخذوه، و ما نهاکم عنه فانتهوا</span>، رسول شما را بهر چه امر کرد انجام دهید، و از هر چه نهی کرد اجتناب کنید<span class="footnote" rel="3" title="سوره حشر آیه ۷">*</span> و آیه:  <span class="aya" rel="4_105" data-words="6-11">لتحکم بین الناس بما أراک الله</span> تا در میان مردم بآنچه خدا نشانت داده حکم کنی<span class="footnote" rel="4" title="نساء ۱۰۶">*</span> و آیاتی دیگر به پیامبر اسلام حوالت داده، و آن جناب بیان کرده، مورد دقت قرار دهد، خواهد دید که اسلام از معارف الهی فلسفی، و اخلاق فاضله، و قوانین دینی و فرعی، از عبادتها، و معاملات، و سیاسات اجتماعی و هر چیز دیگری که انسانها در مرحله عمل بدان نیازمندند، نه تنها متعرض کلیات و مهمات مسائل است، بلکه جزئی‌ترین مسائل را نیز متعرض است، و عجیب این است که تمام معارفش بر اساس فطرت، و اصل توحید بنا شده، بطوری که تفاصیل و جزئیات احکامش، بعد از تحلیل، به توحید بر می‌گردد، و اصل توحیدش بعد از تجزیه بهمان تفاصیل بازگشت می‌کند. </p> <p>قرآن کریم خودش بقاء همه معارفش را تضمین کرده، و آن را نه تنها صالح برای تمامی نسلهای بشر دانسته، و در آیه:  <span class="aya" rel="41_41-42" data-words="7-24">و إنه لکتاب عزیز، لا یأتیه الباطل من بین یدیه و لا من خلفه، تنزیل من حکیم حمید</span>، نه از گذشته و نه در آینده، باطل در این کتاب راه نمی‌یابد، چون کتابی است عزیز، و نازل شده از ناحیه خدای حکیم حمید<span class="footnote" rel="5" title="سوره فصلت آیه ۴۲">*</span> و آیه:  <span class="aya" rel="15_9" data-words="1-8">إنا نحن نزلنا الذکر، و إنا له لحافظون</span>، ما ذکر را نازل کردیم، و خود ما آن را حفظ می‌کنیم<span class="footnote" rel="6" title="سوره حجر آیه ۹">*</span> فرموده: که این کتاب با مرور ایام و کرور لیالی کهنه نمیشود، کتابی است که تا آخرین روز روزگار، ناسخی، هیچ حکمی از احکام آن را نسخ نمی‌کند و قانون تحول و تکامل آن را کهنه نمی‌سازد. </p> <p>             <code class="page" rel="1,99"/> خواهی گفت علمای علم الاجتماع، و جامعه‌شناسان، و قانون‌دانان عصر حاضر، این معنا برایشان مسلم شده: که قوانین اجتماعی باید با تحول اجتماع و تکامل آن تحول بپذیرد، و پا بپای اجتماع رو بکمال بگذارد، و معنا ندارد که زمان بسوی جلو پیش برود، و تمدن روز بروز پیشرفت بکند، و در عین حال قوانین اجتماعی قرنها قبل، برای امروز، و قرنها بعد باقی بماند. </p> <p>جواب این شبهه را در تفسیر آیه: <span class="aya" rel="2_213" data-words="1-4">کان الناس أمة واحدة</span> الخ<span class="footnote" rel="1" title="سوره بقره آیه ۲۱۳">*</span> خواهیم داد انشاء اللَّه. </p> <p>و خلاصه کلام و جامع آن این است که: قرآن اساس قوانین را بر توحید فطری، و اخلاق فاضله غریزی بنا کرده، ادعاء می‌کند که تشریع تقنین قوانین باید بر روی بذر تکوین، و نوامیس هستی جوانه زده و رشد کند، و از آن نوامیس منشا گیرد، ولی دانشمندان و قانون‌گذاران، اساس قوانین خود را، و نظریات علمی خویش را بر تحول اجتماع بنا نموده، معنویات را بکلی نادیده می‌گیرند، نه بمعارف توحید کار دارند، و نه به فضائل اخلاق، و بهمین جهت سخنان ایشان همه بر سیر تکامل اجتماعی مادی، و فاقد روح فضیلت دور می‌زند، و چیزی که هیچ مورد عنایت آنان نیست، کلمه عالیه خداست. </p> <h3>تحدی بکسی که قرآن بر وی نازل شده</h3> <p> قرآن کریم بشر را بشخص رسول خدا ص، که آورنده آنست، تحدی کرده و فرموده: آوردن شخصی امی و درس نخوانده و مربی ندیده کتابی را که هم الفاظش معجزه است و هم معانیش، امری طبیعی نیست، و جز بمعجزه صورت نمی‌گیرد:  <span class="aya" rel="10_16" data-words="1-20">قل لو شاء الله ما تلوته علیکم، و لا أدراکم به، فقد لبثت فیکم عمرا من قبله، أ فلا تعقلون</span>؟ بگو اگر خدا میخواست این قرآن را بر شما تلاوت نکنم، نمی‌کردم، و نه شما می‌فهمیدید، شما میدانید که قبل از این سالها در میان شما بودم، آیا باز هم تعقل نمی‌کنید؟<span class="footnote" rel="2" title="سوره یونس آیه ۱۶">*</span> آری رسول خدا ص سالها بعنوان مردی عادی در بین مردم زندگی کرد، در حالی که نه برای خود فضیلتی و فرقی با مردم قائل بود، و نه سخنی از علم بمیان آورده بود، حتی احدی از معاصرینش یک بیت شعر و یا نثر هم از او نشنید، و در مدت چهل سال که دو ثلث عمر او میشود،  و معمولا هر کسی که در صدد کسب جاه و مقام باشد، عرصه تاخت و تازش، و بحبوحه فعالیتش، از جوانی تا چهل سالگی است مترجم با این حال آن جناب در این مدت نه مقامی کسب کرد، و نه یکی از عناوین اعتباری که ملاک برتری و تقدم است بدست آورد، آن گاه در رأس چهل سالگی     <code class="page" rel="1,100"/> ناگهان طلوع کرد، و کتابی آورد، که فحول و عقلای قومش از آوردن چون آن عاجز ماندند، و زبان بلغاء و فصحاء و شعرای سخن‌دانشان به لکنت افتاد، و لال شد، و بعد از آنکه کتابش در اقطار زمین منتشر گشت، احدی جرئت نکرد که در مقام معارضه با آن بر آید، نه عاقلی این فکر خام را در سر پرورید، و نه فاضلی دانا چنین هوسی کرد، نه خردمندی در یارای خود دید، و نه زیرک هوشیاری اجازه چنین کاری بخود داد. </p> <p>نهایت چیزی که دشمنانش در باره‌اش احتمال دادند، این بود: که گفته‌اند: وی سفری برای تجارت بشام کرده، ممکن است در آنجا داستانهای کتابش را از رهبانان آن سرزمین گرفته باشد، در حالی که سفرهای آن جناب بشام عبارت بود از یک سفر که با عمویش ابو طالب کرد، در حالی که هنوز بسن بلوغ نرسیده بود، و سفری دیگر با میسره غلام خدیجه ع کرد، که در آن روزها بیست و پنج‌ساله بود،  نه چهل‌ساله، علاوه بر اینکه جمعی که با او بودند شب و روز ملازمش بودند. </p> <p>و بفرض محال، اگر در آن سفر از کسی چیزی آموخته باشد، چه ربطی باین معارف و علوم بی پایان قرآن دارد؟ و این همه حکمت و حقایق در آن روز کجا بود؟ و این فصاحت و بلاغت را که تمامی بلغای دنیا در برابرش سر فرود آورده، و سپر انداختند، و زبان فصحاء در برابرش لال و الکن شده، از چه کسی آموخته؟. </p> <p>و یا گفته‌اند: که وی در مکه گاهی بسر وقت آهنگری رومی می‌رفته، که شمشیر میساخت. </p> <p>و قرآن کریم در پاسخ این تهمتشان فرمود:  <span class="aya" rel="16_103" data-words="1-18">و لقد نعلم أنهم یقولون: إنما یعلمه بشر، لسان الذی یلحدون إلیه أعجمی، و هذا لسان عربی مبین</span>، ما دانستیم که آنان میگویند بشری این قرآن را بوی درس میدهد،  فکر نکردند آخر زبان آن کسی که قرآن را بوی نسبت میدهند غیر عربی است، و این قرآن بزبان عربی آشکار است<span class="footnote" rel="1" title="سوره نحل آیه ۱۰۳">*</span>. </p> <p>و یا گفته‌اند: که پاره‌ای از معلوماتش را از سلمان فارسی گرفته، که یکی از علمای فرس، و دانای بمذاهب و ادیان بوده است، با اینکه سلمان فارسی در مدینه مسلمان شد، و وقتی بزیارت آن جناب نائل گشت، که بیشتر قرآن نازل شده بود چون بیشتر قرآن در مکه نازل شد، و در این قسمت از قرآن تمامی آن معارف کلی اسلام، و داستانها که در آیات مدنی هست، نیز وجود دارد، بلکه آنچه در آیات مکی هست، بیشتر از آن مقداری است که در آیات مدنی وجود دارد، پس سلمان که یکی از صحابه آن جناب است، چه چیز بمعلومات او افزوده؟. </p> <p>   <code class="page" rel="1,101"/> علاوه بر اینکه خودشان میگویند سلمان دانای بمذاهب بوده، یعنی به تورات و انجیل، و آن تورات و انجیل، امروز هم در دسترس مردم هست، بردارند و بخوانند و با آنچه در قرآن هست مقایسه کنند، خواهند دید که تاریخ قرآن غیر تاریخ آن کتابها، و داستانهایش غیر آن داستانها است، در تورات و انجیل لغزشها و خطاهایی بانبیاء نسبت داده، که فطرت هر انسان معمولی متنفر از آن است، که چنین نسبتی را حتی به یک کشیش، و حتی به یک مرد صالح متعارف بدهد، واحدی اینگونه جسارتها را به یکی از عقلای قوم خود نمیکند. </p> <p>و اما قرآن کریم ساحت انبیاء را مقدس دانسته، و آنان را از چنان لغزشها بری میداند، و نیز در تورات و انجیل مطالب پیش پا افتاده‌ای است، که نه از حقیقتی پرده بر میدارد، و نه فضیلتی اخلاقی به بشر می‌آموزد، و اما قرآن کریم از آن مطالب آنچه برای مردم در معارف و اخلاقشان بدرد میخورد آورده، و بقیه را که قسمت عمده این دو کتابست رها کرده. </p> <h3>تحدی قرآن کریم به خبرهایی که از غیب داده</h3> <p> قرآن کریم در آیات بسیاری با خبرهای غیبی خود تحدی کرده، یعنی به بشر اعلام نموده: که اگر در آسمانی بودن این کتاب تردید دارید، کتابی نظیر آن مشتمل بر اخبار غیبی بیاورید. </p> <p>و این آیات بعضی در باره داستانهای انبیاء گذشته، و امتهای ایشان است، مانند آیه:  <span class="aya" rel="11_49" data-words="1-16">تلک من أنباء الغیب، نوحیها إلیک، ما کنت تعلمها أنت و لا قومک من قبل هذا</span>، این داستان از خبرهای غیب است، که ما بتو وحی می‌کنیم، و تو خودت و قومت هیچیک از آن اطلاع نداشتید<span class="footnote" rel="1" title="سوره هود آیه ۴۹">*</span>، و آیه:  <span class="aya" rel="12_102" data-words="1-16">ذلک من أنباء الغیب نوحیه إلیک، و ما کنت لدیهم إذ أجمعوا أمرهم و هم یمکرون</span>، این سرگذشت یوسف از خبرهای غیبی است، که ما بتو وحی می‌کنیم، تو خودت در آن جریان نبودی، و ندیدی که چگونه حرف‌های خود را یکی کردند، تا با یوسف نیرنگ کنند<span class="footnote" rel="2" title="سوره یوسف آیه ۱۰۲">*</span> و آیه:  <span class="aya" rel="3_44" data-words="1-22">ذلک من أنباء الغیب، نوحیه إلیک، و ما کنت لدیهم إذ یلقون أقلامهم، أیهم یکفل مریم؟ و ما کنت لدیهم، إذ یختصمون</span>، این از خبرهای غیبی است، که ما بتو وحی می‌کنیم. و گر نه تو آن روز نزد ایشان نبودی، که داشتند قرعه‌های خود می‌انداختند، که کدامشان سرپرست مریم شود، و نیز نبودی که چگونه بر سر این کار با هم مخاصمه می‌کردند<span class="footnote" rel="3" title="سوره آل عمران آیه ۴۴">*</span> و آیه:  <span class="aya" rel="19_34" data-words="1-9">ذلک عیسی ابن مریم قول الحق الذی فیه یمترون</span>، اینست عیسی بن مریم آن قول حقی که در او شک می‌کنند،<span class="footnote" rel="4" title="سوره مریم آیه ۳۴">*</span> و آیاتی دیگر. </p> <p>        . <code class="page" rel="1,102"/> و یک قسمت دیگر در باره حوادث آینده است، مانند آیه:  <span class="aya" rel="30_2-4" data-words="1-14">غلبت الروم، فی أدنی الأرض، و هم من بعد غلبهم سیغلبون، فی بضع سنین</span>، سپاه روم در سرزمین پائین‌تر شکست خوردند، ولی هم ایشان بعد از شکستشان بزودی و در چند سال بعد غلبه خواهند کرد<span class="footnote" rel="1" title="سوره روم آیات ۱-۴">*</span>، و آیه:  <span class="aya" rel="28_85" data-words="1-8">إن الذی فرض علیک القرآن، لرادک إلی معاد</span>، آن خدایی که قرآن را نصیب تو کرد، بزودی تو را بدانجا که از آنجا گریختی، یعنی بشهر مکه بر می‌گرداند<span class="footnote" rel="2" title="سوره قصص آیه ۸۵">*</span>، و آیه <span class="aya" rel="48_27" data-words="7-19">لتدخلن المسجد الحرام، إن شاء الله آمنین، محلقین رؤسکم، و مقصرین لا تخافون</span>، بزودی داخل مسجد الحرام میشوید، انشاء اللَّه، در حالی که سرها تراشیده باشید، و تقصیر کرده باشید، و در حالی که هیچ ترسی نداشته باشید<span class="footnote" rel="3" title="سوره فتح آیه ۲۷">*</span>، و آیه:  <span class="aya" rel="48_15" data-words="1-9">سیقول المخلفون، إذا انطلقتم إلی مغانم لتأخذوها،: ذرونا نتبعکم</span>، بزودی آنها که از شرکت در جهاد تخلف کردند، وقتی برای گرفتن غنیمت روانه میشوید، التماس خواهند کرد: که اجازه دهید ما هم بیائیم<span class="footnote" rel="4" title="سوره فتح آیه ۱۵">*</span> و آیه:  <span class="aya" rel="5_67" data-words="17-21">و الله یعصمک من الناس</span>، و خدا تو را از شر مردم حفظ می‌کند<span class="footnote" rel="5" title="سوره مائده آیه ۶۷">*</span>، و آیه- <span class="aya" rel="15_9" data-words="1-8">إنا نحن نزلنا الذکر و إنا له لحافظون</span> بدرستی که ما خودمان ذکر را نازل کرده‌ایم، و خودمان نیز بطور مسلم آن را حفظ خواهیم کرد<span class="footnote" rel="6" title="سوره حجر آیه ۹">*</span>، و آیات بسیاری دیگر که مؤمنین را وعده‌ها داده، و همانطور که وعده داد تحقق یافت، و مشرکین مکه و کفار را تهدیدها کرد، و همانطور که تهدید کرده بود، واقع شد. </p> <p>و از این باب است آیات دیگری که در باره امور غیبی است، نظیر آیه:  <span class="aya" rel="21_95-97" data-words="1-41">و حرام علی قریة أهلکناها، أنهم لا یرجعون، حتی إذا فتحت یأجوج و مأجوج، و هم من کل حدب ینسلون، و اقترب الوعد الحق، فإذا هی شاخصة أبصار الذین کفروا، یا ویلنا قد کنا فی غفلة من هذا، بل کنا ظالمین</span>، ممکن نیست مردم آن شهری که ما نابودشان کردیم، و مقدر نمودیم که دیگر باز نگردند، اینکه باز گردند، مگر وقتی که راه یاجوج و ماجوج باز شود، در حالی که از هر پشته‌ای سرازیر شوند، و وعده حق نزدیک شود، که در آن هنگام دیده آنان که کافر شدند از شدت تحیر باز میماند، و میگویند: وای بر ما که از این آتیه خود در غفلت بودیم، بلکه حقیقت مطلب آنست که ستمگر بودیم<span class="footnote" rel="7" title="سوره انبیاء آیه ۹۷">*</span>، و آیه <span class="aya" rel="24_55" data-words="1-11">وعد الله الذین آمنوا منکم، و عملوا الصالحات، لیستخلفنهم فی الأرض</span>، خدا کسانی از شما را که ایمان آوردند، و عمل صالح کردند، وعده داد: که بزودی ایشان را جانشین در زمین کند<span class="footnote" rel="8" title="نور ۵۵">*</span>، و آیه <span class="aya" rel="6_65" data-words="1-10">قل: هو القادر علی أن یبعث علیکم عذابا من فوقکم</span>، بگو خدا قادر است بر اینکه عذابی از بالای سر بر شما مسلط کند<span class="footnote" rel="9" title="سوره انعام آیه ۶۵">*</span>. </p> <p>                   <code class="page" rel="1,103"/> باز از این باب است آیه:  <span class="aya" rel="15_22" data-words="1-4">و أرسلنا الریاح لواقح</span>، ما بادها را فرستادیم تا گیاهان نر و ماده را تلقیح کنند،<span class="footnote" rel="1" title="سوره حجر آیه ۲۲">*</span>، و آیه <span class="aya" rel="15_19" data-words="8-14">و أنبتنا فیها من کل شیء موزون</span> و رویاندیم در زمین از هر گیاهی موزون که هر یک وزن مخصوص دارد<span class="footnote" rel="2" title="حجر آیه ۱۹">*</span> و آیه:  <span class="aya" rel="78_7" data-words="1-3">و الجبال أوتادا</span>، آیا ما کوه‌ها را استخوان‌بندی زمین نکردیم،<span class="footnote" rel="3" title="نبا آیه ۷">*</span> که اینگونه آیات از حقایقی خبر داده که در روزهای نزول قرآن در هیچ جای دنیا اثری از آن حقایق علمی وجود نداشته، و بعد از چهارده قرن، و بعد از بحث‌های علمی طولانی بشر موفق بکشف آنها شده است. </p> <p>باز از این باب است البته این مطلب از مختصات این تفسیر است که همانطور که در مقدمه کتاب گفتیم، معنای یک آیه را از آیات دیگر قرآن استفاده نموده، برای فهم یک آیه سایر آیات را استنطاق می‌کند، و از بعضی برای بعضی دیگر شاهد می‌گیرد آیه شریفه:  <span class="aya" rel="5_54" data-words="1-16">یا أیها الذین آمنوا من یرتد منکم عن دینه، فسوف یأتی الله بقوم یحبهم و یحبونه</span>، ای کسانی که ایمان آورده‌اید!هر کس از شما از دین خود بر گردد، ضرری بدین خدا نمی‌زند، چون بزودی خداوند مردمانی خواهد آورد، که دوستشان دارد، و ایشان او را دوست میدارند،<span class="footnote" rel="4" title="مائده آیه ۵۴">*</span> و آیه شریفه <span class="aya" rel="10_47" data-words="1-10">و لکل أمة رسول، فإذا جاء رسولهم، قضی بینهم بالقسط</span>، برای هر امتی رسولی است، همین که رسولشان آمد، در میان آن امت بعدالت حکم میشود، تا آخر چند آیه<span class="footnote" rel="5" title="یونس آیه ۴۷">*</span> و آیه شریفه <span class="aya" rel="30_30" data-words="1-10">فأقم وجهک للدین حنیفا، فطرت الله التی فطر الناس علیها</span>، روی دل بسوی دین حنیف کن، که فطرة خدایی است، آن فطرتی که خدا بشر را بدان فطرت آفریده<span class="footnote" rel="6" title="سوره روم آیه ۳۰">*</span>، و آیاتی دیگر که از حوادث عظیم آینده اسلام و یا آینده دنیا خبر میدهد، که همه آن حوادث بعد از نزول آن آیات واقع شده، و بزودی انشاء اللَّه مقداری از آنها را در بحث از سوره اسراء ایراد می‌کنیم. </p><h3>تحدی قرآن به اینکه اختلافی در آن نیست</h3> <p> قرآن کریم باین معنا تحدی کرده، که در سراپای آن اختلافی در معارف وجود ندارد، و فرموده:  <span class="aya" rel="4_82" data-words="1-15">أ فلا یتدبرون القرآن؟ و لو کان من عند غیر الله، لوجدوا فیه اختلافا کثیرا</span>، چرا در قرآن تدبر نمی‌کنند؟ که اگر از ناحیه غیر خدا بود، اختلافهای زیادی در آن می‌یافتند<span class="footnote" rel="7" title="سوره نساء آیه ۸۲">*</span>، و این تحدی درست و بجا است، برای اینکه این معنا بدیهی است، که حیات دنیا، حیات مادی و قانون حاکم در آن               <code class="page" rel="1,104"/> قانون تحول و تکامل است، هیچ موجودی از موجودات، و هیچ جزئی از اجزاء این عالم نیست، مگر آنکه وجودش تدریجی است، که از نقطه ضعف شروع میشود، و بسوی قوة و شدت می‌رود، از نقص شروع شده، بسوی کمال می‌رود، تا هم در ذاتش، و هم در توابع ذاتش، و لواحق آن، یعنی افعالش، و آثارش تکامل نموده، بنقطه نهایت کمال خود برسد. </p> <p>یکی از اجزاء این عالم انسان است، که لا یزال در تحول و تکامل است، هم در وجودش، و هم در افعالش، و هم در آثارش، به پیش می‌رود، یکی از آثار انسانیت، آن آثاریست که با فکر و ادراک او صورت می‌گیرد، پس احدی از ما انسانها نیست، مگر آنکه خودش را چنین در می‌یابد، که امروزش از دیروزش کامل‌تر است، و نیز لا یزال در لحظه دوم، به لغزش‌های خود در لحظه اول بر میخورد، لغزشهایی در افعالش، در اقوالش، این معنا چیزی نیست که انسانی با شعور آن را انکار کند، و در نفس خود آن را نیابد. </p> <p>و این کتاب آسمانی که رسول خدا ص آن را آورده، بتدریج نازل شده، و پاره پاره و در مدت بیست و سه سال بمردم قرائت میشد، در حالی که در این مدت حالات مختلفی، و شرائط متفاوتی پدید آمد، پاره‌ای از آن در مکه، و پاره‌ای در مدینه، پاره‌ای در شب، و پاره‌ای در روز، پاره‌ای در سفر، و پاره‌ای در حضر، قسمتی در حال سلم، و قسمتی در حال جنگ، طائفه‌ای در روز عسرت و شکست، و طائفه‌ای در حال غلبه و پیشرفت، عده‌ای از آیاتش در حال امنیت و آرامش، و عده‌ای دیگر در حال ترس و وحشت نازل شده. </p> <p>آنهم نه اینکه برای یک منظور نازل شده باشد، بلکه هم برای القاء معارف الهیه، و هم تعلیم اخلاق فاضله، و هم تقنین قوانین، و احکام دینی، آنهم در همه حوائج زندگی نازل شده است، و با این حال در چنین کتابی کوچکترین اختلاف در نظم متشابهش دیده نمیشود، هم چنان که خودش در این باره فرموده: <span class="aya" rel="39_23" data-words="5-7">کتابا متشابها مثانی</span>، کتابی که با تکرار مطالب در آن نظم متشابهش محفوظ است.<span class="footnote" rel="1" title="سوره زمر آیه ۲۳">*</span> این از نظر اسلوب و نظم کلام، اما از نظر معارف و اصولی که در معارف بیان کرده، نیز اختلافی در آن وجود ندارد، طوری نیست که یکی از معارفش با یکی دیگر آن متناقض و منافی باشد، آیه آن آیه دیگرش را تفسیر می‌کند، و بعضی از آن بعض دیگر را بیان می‌کند، و جمله‌ای از آن مصدق جمله‌ای دیگر است، هم چنان که امیر المؤمنین علی ع فرمود:  بعضی از قرآن ناطق به مفاد بعض دیگر و پاره‌ای از آن شاهد پاره‌ای دیگر است<span class="footnote" rel="2" title="نهج البلاغه فیض الاسلام ص ۴۱۴ خ ۱۳۳">*</span>، و اگر از ناحیه غیر خدا بود، هم نظم     <code class="page" rel="1,105"/> الفاظش از نظر حسن و بهاء مختلف میشد، و هم جمله‌اش از نظر فصاحت و بلاغت متفاوت می‌گشت، و هم معنا و معارفش از نظر صحت و فساد، و اتقان و متانت متغایر میشد. </p> <h3> <span class="title" rel="2_21 2_22 2_23 2_24 2_25">اشکال بر ادعای عدم اختلاف در قرآن و پاسخ آن</span> </h3> <p> در اینجا ممکن است شما خواننده عزیز بگویی: این‌ها همه که گفتید، صرف ادعا بود، و متکی بدلیلی قانع کننده نبود، علاوه بر اینکه بر خلاف دعوی شما اشکالهای زیادی بر قرآن کرده‌اند، و چه بسیار کتابهایی در متناقضات قرآن تالیف شده و در آن کتابها متناقضاتی در باره الفاظ قرآن ارائه داده‌اند، که برگشت همه آنها باین است که قرآن از جهت بلاغت قاصر است، و نیز تناقضاتی معنوی نشان داده‌اند، که برگشت آنها باین است که قرآن در آراء و نظریات و تعلیماتش بخطاء رفته، و از طرف مسلمانان پاسخ‌هایی باین اشکالات داده‌اند، که در حقیقت برگشتش به تاویلاتی است که اگر بخواهیم سخن قرآن را بان معانی معنا کنیم، سخنی خواهد شد بیرون از اسلوب کلام، و فاقد استقامت، سخنی که فطرت سالم آن را نمی‌پسندد. </p> <p>در پاسخ می‌گوییم: اشکالها و تناقضاتی که بدان اشاره گردید، در کتب تفسیر و غیر آن با جوابهایش آمده، و یکی از آن کتابها همین کتابست، و بهمین جهت باید بپذیرید، که اشکال شما به ادعای بدون دلیل شبیه‌تر است، تا بیان ما. </p> <p>چون در هیچیک از این کتابها که گفتیم اشکالی بدون جواب نخواهی یافت، چیزی که هست معاندین، اشکالها را در یک کتاب جمع آوری نموده، و در آوردن جوابهایش کوتاهی کرده‌اند، و یا درست نقل نکرده‌اند، برای اینکه معاند و دشمن بوده‌اند، و در مثل معروف میگویند: اگر بنا باشد چشم محبت متهم باشد، چشم کینه و دشمنی متهم‌تر است. </p> <h3> <span class="title" rel="2_21 2_22 2_23 2_24 2_25">رفع شبهه در باره نسخ که در قرآن صورت گرفته</span> </h3> <p> خواهی گفت بسیار خوب، خود شما در باره نسخی که در قرآن صورت گرفته، چه می‌گویی؟ با اینکه خود قرآن کریم در آیه <span class="aya" rel="2_106" data-words="1-9">ما ننسخ من آیة أو ننسها نأت بخیر منها</span>، هیچ آیه‌ای را نسخ نمی‌کنیم، مگر آنکه آیه‌ای بهتر از آن می‌آوریم،<span class="footnote" rel="1" title="سوره بقره آیه ۱۰۶">*</span> و همچنین در آیه:  <span class="aya" rel="16_101" data-words="1-11">و إذا بدلنا آیة مکان آیة، و الله أعلم بما ینزل</span>، و چون آیتی را در جای آیتی دیگر عوض می‌کنیم، باری خدا داناتر است بآنچه نازل می‌کند<span class="footnote" rel="2" title="سوره نحل آیه ۱۰۱">*</span>، اعتراف کرده: به اینکه در آن نسخ و تبدیل واقع شده، و بفرضی که ما آن را تناقض گویی ندانیم، حد اقل اختلاف در نظریه هست. </p> <p>در پاسخ می‌گوییم مسئله نسخ نه از سنخ تناقض گویی است، و نه از قبیل اختلاف در نظریه و حکم، بلکه نسخ ناشی از اختلاف در مصداق است، باین معنا که یک مصداق، روزی با حکمی انطباق دارد، چون مصلحت آن حکم در آن مصداق وجود دارد، و روزی دیگر با آن حکم انطباق     <code class="page" rel="1,106"/> ندارد، برای اینکه مصلحت قبلیش به مصلحت دیگر مبدل شده، که قهرا حکمی دیگر را ایجاب می‌کند، مثلا در آغاز دعوت اسلام، که اکثر خانواده‌ها مبتلا بزنا بودند، مصلحت در این بود که برای جلوگیری از زنای زنان، ایشان را در خانه‌ها زندانی کنند، ولی بعد از گسترش اسلام، و قدرت یافتن حکومتش آن مصلحت جای خود را باین داد: که در زنای غیر محصنه تازیانه بزنند، و در محصنه سنگسار کنند. </p> <p>و نیز در آغاز دعوت اسلام، و ضعف حکومتش، مصلحت در این بود که اگر یهودیان در صدد برآمدند مسلمانان را از دین برگردانند، مسلمانان بروی خود نیاورده، و جرم ایشان را ندیده بگیرند، ولی بعد از آنکه اسلام نیرو پیدا کرد، این مصلحت جای خود را بمصلحتی دیگر داد، و آن جنگیدن و کشتن، و یا جزیه گرفتن از آنان بود. </p> <p>و اتفاقا در هر دو مسئله آیه قرآن طوری نازل شده که هر خواننده می‌فهمد حکم در آیه بزودی منسوخ میشود، و مصلحت آن حکم دائمی نیست، بلکه موقت است، در باره مسئله اولی می‌فرماید:  <span class="aya" rel="4_15" data-words="1-23">و اللاتی یأتین الفاحشة من نسائکم، فاستشهدوا علیهن أربعة منکم، فإن شهدوا، فأمسکوهن فی البیوت، حتی یتوفاهن الموت، أو یجعل الله لهن سبیلا</span> و آن زنان از شما که مرتکب زنا میشوند، از چهار نفر گواهی بخواهید، اگر شهادت دادند، ایشان را در خانه‌ها زندانی کنید، تا مرگ ایشان را ببرد، و یا خداوند راهی برای آنان معین کند<span class="footnote" rel="1" title="سوره نساء آیه ۱۵">*</span>، که جمله اخیر بخوبی می‌فهماند: که حکم زندانی کردن موقت است، پس این حکم تازیانه و سنگسار، از باب تناقض گویی نیست. </p> <p>و در خصوص مسئله دوم می‌فرماید:  <span class="aya" rel="2_109" data-words="1-28">ود کثیر من أهل الکتاب، لو یردونکم من بعد إیمانکم کفارا حسدا من عند أنفسهم، من بعد ما تبین لهم الحق، فاعفوا و اصفحوا، حتی یأتی الله بأمره</span>، بسیاری از اهل کتاب دوست دارند بلکه بتوانند شما را از دین بسوی کفر برگردانند، و حسادت درونیشان ایشان را وادار میکند که با وجود روشن شدن حق این چنین بر خلاف حق عمل کنند، پس شما صرفنظر کنید، و به بخشید، تا خداوند دستورش را بفرستد<span class="footnote" rel="2" title="سوره بقره ۱۰۹">*</span>، که جمله اخیر دلیل قاطعی است بر اینکه مصلحت عفو و بخشش موقتی است، نه دائمی. </p> <h3>تحدی قرآن به بلاغت</h3> <p> یکی دیگر از جهات اعجاز که قرآن کریم بشر را با آن تحدی کرده، یعنی فرموده: اگر در     <code class="page" rel="1,107"/> آسمانی بودن این کتاب شک دارید، نظیر آن را بیاورید، مسئله بلاغت قرآن است، و در این باره فرموده:  <span class="aya" rel="11_13-14" data-words="1-36">أم یقولون افتراه، قل فأتوا بعشر سور مثله مفتریات، و ادعوا من استطعتم من دون الله إن کنتم صادقین، فإلم یستجیبوا لکم، فاعلموا أنما أنزل بعلم الله، و أن لا إله إلا هو، فهل أنتم مسلمون</span>؟ و یا میگویند: این قرآن را وی بخدا افتراء بسته، بگو اگر چنین چیزی ممکن است، شما هم ده سوره مثل آن را بخدا افتراء ببندید، و حتی غیر خدا هر کسی را هم که میتوانید بکمک بطلبید، اگر راست می‌گویید، و اما اگر نتوانستید این پیشنهاد را عملی کنید، پس باید بدانید که این کتاب بعلم خدا نازل شده، و اینکه معبودی جز او نیست، پس آیا باز هم تسلیم نمیشوید؟ !<span class="footnote" rel="1" title="سوره هود آیه ۱۴">*</span>، و نیز فرموده:  <span class="aya" rel="10_38-39" data-words="1-27">أم یقولون: افتراه، قل فأتوا بسورة مثله، و ادعوا من استطعتم من دون الله، إن کنتم صادقین، بل کذبوا بما لم یحیطوا بعلمه، و لما یأتهم تأویله</span>، و یا میگویند: قرآن را بدروغ بخدا نسبت داده، بگو: اگر راست می‌گویید، یک سوره مثل آن بیاورید، و هر کسی را هم که میتوانید بکمک دعوت کنید، لکن اینها بهانه است، حقیقت مطلب این است که چیزی را که احاطه علمی بدان ندارند، و هنوز بتاویلش دست نیافته‌اند، تکذیب می‌کنند<span class="footnote" rel="2" title="سوره یونس آیه ۳۹">*</span>. </p> <p>این دو آیه مکی هستند، و در آنها بنظم و بلاغت قرآن تحدی شده، چون تنها بهره‌ای که عرب آن روز از علم و فرهنگ داشت، و حقا هم متخصص در آن بود، همین مسئله سخندانی، و بلاغت بود، چه، تاریخ، هیچ تردیدی نکرده، در اینکه عرب خالص آن روز،  یعنی قبل از آنکه زبانش در اثر اختلاط با اقوام دیگر اصالت خود را از دست بدهد، در بلاغت بحدی رسیده بود، که تاریخ چنان بلاغتی را از هیچ قوم و ملتی، قبل از ایشان و بعد از ایشان، و حتی از اقوامی که بر آنان آقایی و حکومت می‌کردند، سراغ نداده، و در این فن بحدی پیش رفته بودند، که پای احدی از اقوام بدانجا نرسیده بود، و هیچ قوم و ملتی کمال بیان و جزالت نظم، و وفاء لفظ، و رعایت مقام، و سهولت منطق ایشان را نداشت. </p> <p>از سوی دیگر قرآن کریم، عرب متعصب و غیرتی را بشدیدترین و تکان دهنده‌ترین بیان تحدی کرده، با اینکه همه میدانیم عرب آن قدر غیرتی و متعصب است، که بهیچ وجه حاضر نیست برای کسی و در برابر کار کسی خضوع کند، و احدی در این مطلب تردید ندارد. </p> <p>و نیز از سویی دیگر، این تحدی قرآن یک بار، و دو بار نبوده، که عرب آن را فراموش کند، بلکه در مدتی طولانی انجام شد، و در این مدت عرب آن چنانی، برای تسکین حمیت و غیرت خود نتوانست هیچ کاری صورت دهد، و این دعوت قرآن را جز با شانه خالی کردن، و اظهار عجز بیشتر     <code class="page" rel="1,108"/> پاسخی ندادند، و جز گریختن، و خود پنهان کردن، عکس العملی نشان ندادند، هم چنان که خود قرآن در این باره می‌فرماید:  <span class="aya" rel="11_5" data-words="1-16">ألا إنهم یثنون صدورهم، لیستخفوا منه، ألا حین یستغشون ثیابهم، یعلم ما یسرون و ما یعلنون</span>، متوجه باشید، که ایشان شانه خالی می‌کنند، تا آرام آرام خود را بیرون کشیده، پنهان کنند، باید بدانند که در همان حالی که لباس خود بر سر می‌افکنند، که کسی ایشان را نشناسد، خدا میداند که چه اظهار می‌کنند، و چه پنهان میدارند<span class="footnote" rel="1" title="سوره هود آیه ۵">*</span>. </p> <h3> <span class="title" rel="2_21 2_22 2_23 2_24 2_25">نمونه‌هایی از معارضاتی که با قرآن شده</span> </h3> <p> از طول مدت این تحدی، در عصر نزولش که بگذریم، در مدت چهارده قرن هم که از عمر نزول قرآن گذشته، کسی نتوانسته کتابی نظیر آن بیاورد، و حد اقل کسی این معنا را در خور قدرت خود ندیده، و اگر هم کسی در این صدد بر آمده، خود را رسوا و مفتضح ساخته. </p> <p>تاریخ، بعضی از این معارضات و مناقشات را ضبط کرده، مثلا یکی از کسانی که با قرآن معارضه کرده‌اند، مسیلمه کذاب بوده، که در مقام معارضه با سوره فیل بر آمده، و تاریخ سخنانش را ضبط کرده، که گفته است:  الفیل، ما الفیل، و ما ادریک ما الفیل، له ذنب و بیل، و خرطوم طویل، فیل چیست فیل، و چه میدانی که چیست فیل، دمی دارد سخت و وبیل، و خرطومی طویل. </p> <p>و در کلامی که خطاب به سجاح زنی که دعوی پیغمبری می‌کرد گفته:  فنولجه فیکن ایلاجا، و نخرجه منکن اخراجا، آن را در شما زنان فرو می‌کنیم، چه فرو کردنی، و سپس بیرون می‌آوریم، چه بیرون کردنی، حال شما خواننده عزیز خودت در این هذیانها دقت کن، و عبرت بگیرد. </p> <p>بعضی از نصاری که خواسته است با سوره فاتحه سرشار از معارف معارضه کند، چنین گفته:  الحمد للرحمان، رب الاکوان، الملک الدیان لک العبادة، و بک المستعان، اهدنا صراط الایمان، سپاس برای رحمان، پروردگار کون‌ها، و پادشاه دین ساز، عبادت تو را باد، و استعانت بتو، ما را بسوی صراط ایمان هدایت فرما و از این قبیل رطب و یابس‌های دیگر. </p> <h3> <span class="title" rel="2_21 2_22 2_23 2_24 2_25">دو شبهه پیرامون اعجاز بلاغت قرآن</span> </h3> <p> حال ممکن است بگویی: اصلا معنای معجزه بودن کلام را نفهمیدم، برای اینکه کلام ساخته قریحه خود انسان است، چطور ممکن است از قریحه انسان چیزی ترشح کند، که خود انسان از درک آن عاجز بماند؟ و برای خود او معجزه باشد؟ با اینکه فاعل، اقوای از فعل خویش، و منشا اثر، محیط باثر خویش است، و بعبارتی دیگر، این انسان بود که کلمات را برای معانی وضع کرد، و قرار گذاشت که فلان کلمه بمعنای فلان چیز باشد، تا باین وسیله انسان اجتماعی بتواند مقاصد خود را بدیگران تفهیم نموده، و مقاصد دیگران را بفهمد. </p> <p>   <code class="page" rel="1,109"/> پس خاصه کشف از معنا در لفظ، خاصه‌ایست قراردادی، و اعتباری، که انسان این خاصه را بان داده، و محال است در الفاظ نوعی از کشف پیدا شود، که قریحه خود انسان بدان احاطه نیابد، و بفرضی که چنین کشفی در الفاظ پیدا شود، یعنی لفظی که خود بشر قرار داده، در برابر معنایی معین، معنای دیگری را کشف کند، که فهم و قریحه بشر از درک آن عاجز باشد، این گونه کشف را دیگر کشف لفظی نمیگویند، و نباید آن را دلالت لفظ نامید. </p> <p>علاوه بر اینکه اگر فرض کنیم که در ترکیب یک کلام، اعمال قدرتی شود، که بشر نتواند آن طور کلام را ترکیب کند، معنایش این است که هر معنا از معانی که بخواهد در قالب لفظ در آید، بچند قالب میتواند در آید، که بعضی از قالب‌ها ناقص، و بعضی کامل، و بعضی کاملتر است، و همچنین بعضی خالی از بلاغت، و بعضی بلیغ و بعضی بلیغ‌تر، آن وقت در میان این چند قالب، یکی که از هر حیث از سایر قالبها عالی‌تر است، بطوری که بشر نمیتواند مقصود خود را در چنان قالبی در آورد، آن را معجزه بدانیم. </p> <p>و لازمه چنین چیزی این است که هر معنا و مقصودی که فرض شود، چند قالب غیر معجزه‌آسا دارد، و یک قالب معجزه‌آسا، با اینکه قرآن کریم در بسیاری از موارد یک معنا را بچند قالب در آورده، و مخصوصا این تفنن در عبارت در داستانها بخوبی بچشم میخورد، و چیزی نیست که بشود انکار کرد، و اگر بنا بدعوی شما، ظاهر آیات قرآن معجزه باشد، باید یک مفاد، و یک معنا، و یا بگو یک مقصود، چند قالب معجزه‌آسا داشته باشد. </p> <p>در جواب می‌گوییم: قبل از آنکه جواب از شبهه را بدهیم مقدمتا توجه بفرمائید که، این دو شبهه و نظائر آن، همان چیزیست که جمعی از اهل دانش را وادار کرده، که در باب اعجاز قرآن در بلاغتش، معتقد بصرف شوند، یعنی بگویند: درست است که بحکم آیات تحدی، آوردن مثل قرآن یا چند سوره‌ای از آن، و یا یک سوره از آن، برای بشر محال است، بشهادت اینکه دشمنان دین، در این چند قرن، نتوانستند دست بچنین اقدامی بزنند، و لکن این از آن جهت نیست که طرز ترکیب‌بندی کلمات فی نفسه امری محال باشد و خارج از قدرت بشر بوده باشد، چون می‌بینیم که ترکیب‌بندی جملات آن، نظیر ترکیب و نظم و جمله‌بندی‌هایی است که برای بشر ممکن است. </p> <p>بلکه از این جهت بوده، که خدای سبحان نگذاشته دشمنان دینش دست بچنین اقدامی بزنند، باین معنا که با اراده الهیه خود، که حاکم بر همه عالم، و از آن جمله بر دلهای بشر است، تصمیم بر چنین امری را از دلهای بشر گرفته، و بمنظور حفظ معجزه، و نشانه نبوت، و نگه‌داری پاس حرمت رسالت، هر وقت بشر میخواسته در مقام معارضه با قرآن برآید، او تصمیم وی را شل می‌کرده، و در آخر منصرفش میساخته. <code class="page" rel="1,110"/> </p><h3> <span class="title" rel="2_21 2_22 2_23 2_24 2_25">اعتقاد به <em>صرف</em> درباره معجزه بودن قرآن</span> </h3> <p> ولی این حرف فاسد و نادرست است، و با آیات تحدی هیچ قابل انطباق نیست، چون ظاهر آیات تحدی، مانند آیه‌ <span class="aya" rel="11_13-14" data-words="4-27">قل فأتوا بعشر سور مثله مفتریات، و ادعوا من استطعتم من دون الله، إن کنتم صادقین، فإلم یستجیبوا لکم فاعلموا أنما أنزل بعلم الله</span><span class="footnote" rel="1" title="سوره هود آیه ۱۴">*</span>، این است که خود بشر نمی‌تواند چنین قالبی بسازد، نه اینکه خدا نمی‌گذارد، زیرا جمله آخری آیه که می‌فرماید: <span class="aya" rel="11_14" data-words="4-8">فاعلموا أنما أنزل بعلم الله</span>، ظاهر در این است که استدلال به تحدی استدلال بر این است که قرآن از ناحیه خدا نازل شد، نه اینکه رسول خدا ص آن را از خود تراشیده باشد، و نیز بر این است که قرآن بعلم خدا نازل شده، نه بانزال شیطانها، هم چنان که در آن آیه دیگر می‌فرماید:  <span class="aya" rel="52_33-34" data-words="1-12">أم یقولون تقوله، بل لا یؤمنون، فلیأتوا بحدیث مثله، إن کانوا صادقین</span>، و یا میگویند قرآن را خود او بهم بافته، بلکه چنین نیست، ایشان ایمان ندارند، نه اینکه قرآن از ناحیه خدا نیامده باشد، اگر جز این است، و راست میگویند، خود آنان نیز، یک داستان مثل آن بیاورند<span class="footnote" rel="2" title="سوره طور آیه ۳۴">*</span>، و نیز می‌فرماید:  <span class="aya" rel="26_210-212" data-words="1-16">و ما تنزلت به الشیاطین، و ما ینبغی لهم، و ما یستطیعون، إنهم عن السمع لمعزولون</span>، بوسیله شیطانها نازل نشده، چون نه شیطان‌ها سزاوار چنین کاری هستند، و نه می‌توانند بکنند، چون آنها از شنیدن اسرار آسمان‌ها رانده شده‌اند<span class="footnote" rel="3" title="سوره شعراء آیه ۲۱۲">*</span>. </p> <h3> <span class="title" rel="2_21 2_22 2_23 2_24 2_25">نادرستی اعتقاد به صرف</span> </h3> <p> و صرفی که آقایان می‌گویند تنها دلالت دارد بر اینکه رسالت خاتم الانبیاء صلوات اللَّه علیه صادق است، بخاطر معجزه صرف، و اینکه خدا که زمام دلها دست او است، تا کنون نگذاشته که دلها بر آوردن کتابی چون قرآن تصمیم بگیرند، و اما بر این معنا دلالت ندارد، که قرآن کلام خداست، و از ناحیه او نازل شده. </p> <p>نظیر آیات بالا آیه: <span class="aya" rel="10_38-39" data-words="4-27">قل فأتوا بسورة مثله، و ادعوا من استطعتم من دون الله إن کنتم صادقین، بل کذبوا بما لم یحیطوا بعلمه، و لما یأتهم تأویله</span><span class="footnote" rel="4" title="سوره یونس آیه ۳۹">*</span>، است، که ترجمه‌اش گذشت، و دیدیم که ظاهر در این معنا بود که آنچه باعث شده آوردن مثل قرآن را بر بشر: فرد فرد بشر، و دسته جمعی آنان، محال نموده، و قدرتش را بر این کار نارسا بسازد، این بوده که قرآن مشتمل بر تاویلی است، که چون بشر احاطه بان نداشته، آن را تکذیب کرده، و از آوردن نظیرش نیز عاجز مانده، چون تا کسی چیزی را درک نکند، نمی‌تواند مثل آن را بیاورد، چون جز خدا کسی علمی بان ندارد، لا جرم احدی نمی‌تواند بمعارضه خدا برخیزد، نه اینکه خدای سبحان دلهای بشر را از آوردن مثل قرآن منصرف کرده باشد، بطوری که اگر منصرف نکرده بود، می‌توانستند بیاورند. </p> <p>و نیز آیه: <span class="aya" rel="4_82" data-words="1-15">أ فلا یتدبرون القرآن، و لو کان من عند غیر الله، لوجدوا فیه اختلافا کثیرا،</span><span class="footnote" rel="5" title="سوره نساء آیه ۸۲">*</span> که به           <code class="page" rel="1,111"/> نبودن اختلاف در قرآن تحدی کرده است، چه ظاهرش این است که تنها چیزی که بشر را عاجز از آوردن مثل قرآن کرده، این است که خود قرآن، یعنی الفاظ، و معانیش، این خصوصیت را دارد: که اختلافی در آن نیست، نه اینکه خدای تعالی دلها را از اینکه در مقام پیدا کردن اختلافهای آن برآیند منصرف نموده باشد، بطوری که اگر این صرف نبود، اختلاف در آن پیدا میکردند، پس اینکه جمعی از مفسرین، اعجاز قرآن را از راه صرف، و تصرف در دلها معجزه دانسته‌اند، حرف صحیحی نزده‌اند، و نباید بدان اعتناء کرد. </p> <h3> <span class="title" rel="2_21 2_22 2_23 2_24 2_25">پاسخ به دو شبهه یاد شده و توضیح اینکه چگونه بلاغت قرآن معجزه است</span> </h3> <p> بعد از آنکه این مقدمه روشن شد، اینک در پاسخ از اصل شبهه‌های دوگانه می‌گوئیم: اینکه گفتید: معجزه بودن قرآن از نظر بلاغت محال است، چون مستلزم آنست که، انسان در برابر ساخته خودش عاجز شود، جواب می‌گوییم: که آنچه از کلام مستند بقریحه آدمی است، این مقدار است که طوری کلام را ترکیب کنیم، که از معنای درونی ما کشف کند، و اما ترکیب آن، و چیدن و نظم کلماتش، بطوری که علاوه بر کشف از معنا، جمال معنا را هم حکایت کند، و معنا را بعین همان هیئتی که در ذهن دارد، بذهن شنونده منتقل بسازد، و یا نسازد، و عین آن معنا که در ذهن گوینده است، بشنونده نشان بدهد، و یا ندهد، و نیز خود گوینده، معنا را طوری در ذهن خود تنظیم کرده، و صورت علمیه‌اش را ردیف کرده باشد، که در تمامی روابطش، و مقدماتش، و مقارناتش، و لواحق آن، مطابق واقع باشد، و یا نباشد، یا در بیشتر آنها مطابق باشد، یا در بعضی از آنها مطابق، و در بعضی مخالف باشد، و یا در هیچیک از آنها رعایت واقع نشده باشد، اموری است که ربطی بوضع الفاظ ندارد بلکه مربوط بمقدار مهارت گوینده در فن بیان، و هنر بلاغت است، و این مهارت هم مولود قریحه‌ایست که بعضی برای اینکار دارند، و یک نوع لطافت ذهنی است، که بصاحب ذهن اجازه می‌دهدکلمات و ادوات لفظی را به بهترین وضع ردیف کند، و نیروی ذهنی او را بان جریانی که می‌خواهد در قالب لفظ در آورد، احاطه می‌دهد بطوری که الفاظ تمامی اطراف و جوانب آن، و لوازم و متعلقات آن جریان را حکایت کند. </p> <p>پس در باب فصاحت و بلاغت، سه جهت هست، که ممکن است هر سه در کلامی جمع بشود، و ممکن است در خارج، از یکدیگر جدا شوند. </p> <p>1-ممکن است یک انسان آن قدر بواژه‌های زبانی تسلط داشته باشد، که حتی یک لغت از آن زبان برایش ناشناخته و نامفهوم نباشد، و لکن همین شخص که خود یک لغت نامه متحرک است، نتواند با آن زبان و لغت حرف بزند. </p> <p>2-و چه بسا می‌شود که انسانی، نه تنها عالم بلغت‌های زبانی است، بلکه مهارت<code class="page" rel="1,112"/> سخنوری بان زبان را هم دارد، یعنی می‌تواند خوب حرف بزند، اما حرف خوبی ندارد که بزند، در نتیجه از سخن گفتن عاجز میماند، نمی‌تواند سخنی بگوید، که حافظ جهات معنا، و حاکی از جمال صورت آن معنا، آن طور که هست، باشد. </p> <p>3-و چه بسا کسی باشد که هم آگاهی بواژه‌های یک زبان داشته باشد، و هم در یک سلسله از معارف و معلومات تبحر و تخصص داشته باشد، و لطف قریحه و رقت فطری نیز داشته، اما نتواند آنچه از معلومات دقیق که در ذهن دارد، با همان لطافت و رقت در قالب الفاظ بریزد، در نتیجه از حکایت کردن آنچه در دل دارد، باز بماند، خودش از مشاهده جمال و منظره زیبای آن معنا لذت می‌برد، اما نمی‌تواند معنا را بعین آن زیبایی و لطافت بذهن شنونده منتقل سازد. </p> <p>و از این امور سه‌گانه، تنها اولی مربوط بوضع الفاظ است، که انسان با قریحه اجتماعی خود آنها را برای معانی که در نظر گرفته وضع می‌کند، و اما دومی و سومی، ربطی بوضع الفاظ ندارد، بلکه مربوط بنوعی لطافت در قوه مدرکه آدمی است. </p> <p>و این هم خیلی واضح است، که قوه مدرکه آدمی محدود و مقدر است، و نمی‌تواند بتمامی تفاصیل و جزئیات حوادث خارجی، و امور واقعی، با تمامی روابط، و علل، و اسبابش، احاطه پیدا کند، و بهمین جهت ما در هیچ لحظه‌ای بهیچ وجه ایمن از خطا نیستیم، علاوه بر اینکه استکمال ما تدریجی است، و هستی ما بتدریج رو بکمال می‌رود، و این خود باعث شده که معلومات ما نیز اختلاف تدریجی داشته باشد، و از نقطه نقص بسوی کمال برود. </p> <p>هیچ خطیب ساحر بیان، و هیچ شاعر سخندان، سراغ نداریم، که سخن و شعرش در اوائل امرش، و اواخر کارش یکسان باشد. </p> <p>و بر این اساس، هر کلام انسانی که فرض شود، و گوینده‌اش هر کس باشد، باری ایمن از خطاء نیست، چون گفتیم اولا انسان بتمامی اجزاء و شرائط واقع، اطلاع و احاطه ندارد، و ثانیا کلام اوائل امرش، با اواخر کارش، و حتی اوائل سخنانش، در یک مجلس، با اواخر آن یکسان نیست، هر چند که ما نتوانیم تفاوت آن را لمس نموده، و روی موارد اختلاف انگشت بگذاریم، اما اینقدر میدانیم که قانون تحول و تکامل عمومی است. </p> <p>و بنا بر این اگر در عالم، بکلامی بربخوریم، که کلامی جدی و جدا سازنده حق از باطل باشد، نه هذیان و شوخی، و یا هنرنمایی، در عین حال اختلافی در آن نباشد، باید یقین کنیم، که این کلام آدمی نیست، این همان معنایی است که قرآن کریم آن را افاده می‌کند، و می‌فرماید:  <span class="aya" rel="4_82" data-words="1-15">أ فلا یتدبرون القرآن و لو کان من عند غیر الله لوجدوا فیه اختلافا کثیرا</span>، آیا در قرآن تدبر نمی‌کنند؟ که<code class="page" rel="1,113"/> اگر از ناحیه غیر خدا بود، اختلاف بسیار در آن می‌یافتند<span class="footnote" rel="1" title="نساء آیه ۸۲">*</span>، و نیز می‌فرماید:  <span class="aya" rel="86_11-14" data-words="1-15">و السماء ذات الرجع، و الأرض ذات الصدع، إنه لقول فصل، و ما هو بالهزل</span>، سوگند باسمان، که دائما در برگشت بنقطه‌ایست که از آن نقطه حرکت کرد، و قسم بزمین که در هر بهاران برای برون کردن گیاهان شکافته میشود، که این قرآن جدا سازنده میانه حق و باطل است، و نه سخنی باطل و مسخره<span class="footnote" rel="2" title="سوره طارق آیه ۱۴">*</span>. </p> <p>و در مورد قسم این آیه، نظر و دقت کن، که به چه چیز سوگند خورده، باسمان و زمینی که همواره در تحول و دگرگونی هستند، و برای چه سوگند خورده؟ برای قرآنی که دگرگونگی ندارد، و متکی بر حقیقت ثابته‌ایست که همان تاویل آنست تاویلی که بزودی خواهیم گفت مراد قرآن از این کلمه هر جا که آورده چیست. </p> <p>و نیز در باره اختلاف نداشتن قرآن و متکی بودنش بر حقیقتی ثابت فرموده:  <span class="aya" rel="85_21-22" data-words="1-7">بل هو قرآن مجید، فی لوح محفوظ</span>، بلکه این قرآنی است مجید، در لوحی‌محفوظ<span class="footnote" rel="3" title="سوره بروج آیه ۲۲">*</span> و نیز فرموده:  <span class="aya" rel="43_2-4" data-words="1-17">و الکتاب المبین، إنا جعلناه قرآنا عربیا، لعلکم تعقلون، و إنه فی أم الکتاب لدینا لعلی حکیم</span>، سوگند بکتاب مبین، بدرستی که ما آن را خواندنی و بزبان عرب در آوردیم، باشد که شما آن را بفهمید، و بدرستی که آن در ام الکتاب بود، که نزد ما بلند مرتبه و فرزانه است<span class="footnote" rel="4" title="سوره زخرف آیه ۴">*</span>، و نیز فرموده:  <span class="aya" rel="56_75-79" data-words="1-20">فلا أقسم بمواقع النجوم، و إنه لقسم لو تعلمون عظیم، إنه لقرآن کریم، فی کتاب مکنون، لا یمسه إلا المطهرون</span>، بمدارهای ستارگان سوگند،  و چه سوگندی که اگر علم میداشتید می‌فهمیدید که سوگندی است عظیم، که این کتاب خواندنی‌هایی است بزرگوار، و محترم، و این خواندنی و دیدنی در کتابی نادیدنی قرار دارد، که جز پاکان، احدی با آن ارتباط ندارد<span class="footnote" rel="5" title="سوره واقعه آیه ۷۹">*</span>. </p> <p>آیاتی که ملاحظه فرمودید، و آیاتی دیگر نظائر آنها، همه حکایت از این دارند: که قرآن کریم در معانی و معارفش، همه متکی بر حقائقی ثابت، و لا یتغیر است، نه خودش در معرض دگرگونگی است، و نه آن حقائق. </p> <p>حال که این مقدمه را شنیدی، پاسخ از اشکال برایت معلوم شد، و فهمیدی که صرف اینکه واژه‌ها و زبانها ساخته و قریحه آدمی است، باعث نمیشود که کلام معجزه‌آسا محال باشد، و سخنی یافت شود که خود انسان سازنده لغت نتواند مثل آن را بیاورد، و معلوم شد که اشکال نامبرده مثل این میماند، که کسی بگوید: محال است آهنگری که خودش شمشیر میسازد، در برابر ساخته خودش که در دست مردی شجاع‌تر از او است عاجز بماند، و سازنده تخت نرد و شطرنج، باید که از همه بازی‌کنان شطرنج ماهرتر باشد، و سازنده فلود باید که از هر کس دیگر بهتر آن را بنوازد، در حالی که           <code class="page" rel="1,114"/> هیچیک از این حرفها صحیح نیست، و بسیار میشود که آهنگری با شمشیری که خودش ساخته کشته میشود، و سازنده شطرنج در برابر بازی کنی ماهر شکست میخورد، و نوازنده‌ای بهتر از سازنده فلود آن را می‌نوازد، پس چه عیبی دارد که خدای تعالی بشر را با همان زبانی که خود او وضع کرده، عاجز و ناتوان سازد. </p> <p>پس از همه مطالب گذشته روشن گردید، که بلاغت بتمام معنای کلمه وقتی برای کسی دست میدهد که اولا بتمامی امور واقعی احاطه و آگاهی داشته باشد، و در ثانی الفاظی که اداء می‌کند الفاظی باشد که نظم و اسلوبی داشته باشد و مو به مو همه آن واقعیات و صورتهای ذهنی گوینده را در ذهن شنونده منتقل سازد. </p> <p>و ترتیب میان اجزاء لفظ بحسب وضع لغوی مطابق باشد با اجزاء معنایی که لفظ میخواهد قالب آن شود، و این مطابقت بطبع هم بوده باشد، و در نتیجه وضع لغوی لغت با طبع مطابق باشد، این آن تعریفی است که شیخ عبد القاهر جرجانی در کتاب دلائل الاعجاز خود برای کلام فصیح و بلیغ کرده.<span class="footnote" rel="1" title="دلائل الاعجاز جرجانی">*</span> و اما معنا در صحت و درستیش متکی بر خارج و واقع بوده باشد، بطوری که در قالب لفظ، آن وضعی را که در خارج دارد از دست ندهد، و این مرتبه مقدم بر مرتبه قبلی، و اساس آنست، برای اینکه چه بسیار کلام بلیغ که تعریف بلاغت شامل آن هست، یعنی اجزاء لفظ با اجزاء معنا مطابقت دارد، ولی اساس آن کلام شوخی و هذیانست، که هیچ واقعیت خارجی ندارد، و یا اساسش جهالت است و معلوم است که نه کلام شوخی و هذیان می‌تواند با جد مقاومت کند، و نه جهالت بنیه آن را دارد که با حکمت بمعارضه برخیزد، و نیز معلوم است که کلام جامع میان حلاوت و گوارایی عبارت، و جزالت اسلوب، و بلاغت معنا، و حقیقت واقع، راقی‌ترین کلام است. </p> <p>باز این معنا معلوم است که وقتی کلام قائم بر اساس حقیقت و معنایش منطبق با واقع باشد، و تمام انطباق را دارا باشد، ممکن نیست که حقایق دیگر را تکذیب کند، و یا حقایق و معارف دیگران را تکذیب کند. </p> <h3> <span class="title" rel="2_21 2_22 2_23 2_24 2_25">حق یکی است و چون قرآن حق است میان اجزاء آن اختلاف نیست</span> </h3> <p> چون حقائق عالم همه با هم متحد الاجزاء متحدالارکانند، هیچ حقی نیست که حقی دیگر را باطل کند، و هیچ صدقی نیست که صدقی دیگر را ابطال نماید، و تکذیب کند، و این باطل است که هم با حق منافات دارد، و هم با باطلهای دیگر، خوب توجه کن، ببین از آیه: <span class="aya" rel="10_32" data-words="5-10">فما ذا بعد الحق إلا الضلال</span>، بعد از حق غیر از ضلالت چه چیز هست ؟<span class="footnote" rel="2" title="سوره یونس آیه ۳۲">*</span> چه میفهمی، در این آیه حق را مفرد آورده، تا اشاره کند     <code class="page" rel="1,115"/> به اینکه در حق افتراق و تفرقه و پراکندگی نیست، باز در آیه <span class="aya" rel="6_153" data-words="7-14">و لا تتبعوا السبل فتفرق بکم عن سبیله</span>، راه‌ها را دنبال مکنید، که از راه او متفرقتان میسازد<span class="footnote" rel="1" title="سوره انعام آیه ۱۵۳">*</span>، نظر کن، که راه خدا را یکی دانسته، و راه‌های دیگر را متعدد، و متفرق، و تفرقه آور دانسته است. </p> <p>حال که امر بدین منوال است، یعنی میان اجزاء حق اختلاف و تفرقه نیست، بلکه همه اجزاء آن با یکدگر ائتلاف دارند، قرآن کریم هم که حق است، قهرا اختلافی در آن دیده نمیشود، و نباید دیده شود، چون حق است، و حق یکی است، و اجزاءش یکدگر را بسوی خود می‌کشند، و هر یک سایر اجزاء را نتیجه میدهد، هر یک شاهد صدق دیگران، و حاکی از آنها است. </p> <p>و این از عجائب امر قرآن کریم است، برای اینکه یک آیه از آیات آن ممکن نیست بدون دلالت و بی نتیجه باشد، و وقتی یکی از آیات آن با یکی دیگر مناسب با آن ضمیمه میشود، ممکن نیست که از ضمیمه شدن آن دو نکته بکری از حقایق دست نیاید، و همچنین وقتی آن دو آیه را با سومی ضمیمه کنیم می‌بینیم که سومی شاهد صدق آن نکته میشود. </p> <p>و این خصوصیت تنها در قرآن کریم است، و بزودی خواننده عزیز در این کتاب در خلال بیاناتی که ذیل دسته از آیات ایراد می‌کنیم، باین خاصه بر خواهد خورد، و نمونه‌هایی از آن را خواهد دید، اما حیف و صد حیف که این روش و این طریقه از تفسیر از صدر اسلام متروک ماند، و اگر از همان اوائل این طریقه تعقیب میشد، قطعا تا امروز چشمه‌هایی از دریای گوارای قرآن جوشیده بود، و بشر بگنجینه‌های گرانبهایی از آن دست یافته بود. </p> <p>پس خیال می‌کنم که تا اینجا اشکالی که کرده بودند جواب داده شد، و بطلانش از هر دو جهت روشن گردید، هم روشن شد که منافات ندارد انسان، واضع لغت باشد، و در عین حال قرآنی نازل شود که خود وضع کننده لغت عرب را از آوردن مثل آن عاجز سازد، و هم روشن گردید که ممکن است از میان قالبها و ترکیب‌های لفظی، چند ترکیب، معجزه باشد، و اینکه در جهت اولی گفتند: سازنده لغت عرب انسان است، چطور ممکن است کتابی عربی او را عاجز کند؟ باطل است، و اینکه در جهت دوم گفتند بفرضی هم که از میان ترکیبات یک ترکیب معجزه در آید نیز باطل است. </p> <h3>معجزه در قرآن بچه معنا است؟ و چه چیز حقیقت آن را تفسیر می‌کند؟ </h3> <p> هیچ شبهه‌ای نیست در اینکه قرآن دلالت دارد بر وجود آیتی که معجزه باشد، یعنی خارق   <code class="page" rel="1,116"/> عادت باشد، و دلالت کند بر اینکه عاملی غیر طبیعی و از ما وراء طبیعت و بیرون از نشئه ماده در آن دست داشته است، البته معجزه باین معنا را قرآن قبول دارد، نه بمعنای امری که ضرورت عقل را باطل سازد. </p> <h3> <span class="title" rel="2_21 2_22 2_23 2_24 2_25">اثبات بی‌پایگی سخنان عالم نمایانی که در صدد تاویل آیات داله بر وقوع معجزه، بر آمده‌اند در چند فصل</span> </h3> <p> پس اینکه بعضی از عالم‌نماها در صدد بر آمده‌اند بخاطر اینکه آبروی مباحث طبیعی را حفظ نموده، آنچه را از ظاهر آنها فهمیده با قرآن وفق دهند، آیات داله بر وجود معجزه و وقوع آن را تاویل کرده‌اند زحمتی بیهوده کشیده و سخنانشان مردود است، و بدرد خودشان میخورد، اینک برای روشن شدن حقیقت مطلب، آنچه از قرآن شریف در باره معنای معجزه استفاده میشود در ضمن چند فصل ایراد می‌کنیم، تا بی‌پایگی سخنان آن عالم‌نماها روشن گردد. </p><h3>1-قرآن قانون علیت عمومی را می‌پذیرد</h3> <p> قرآن کریم برای حوادث طبیعی، اسبابی قائل است، و قانون عمومی علیت و معلولیت را تصدیق دارد، عقل هم با حکم بدیهی و ضروریش این قانون را قبول داشته، بحثهای علمی و استدلالهای نظری نیز بر آن تکیه دارد، چون انسان بر این فطرت آفریده شده که برای هر حادثه‌ای مادی از علت پیدایش آن جستجو کند، و بدون هیچ تردیدی حکم کند که این حادثه علتی داشته است. </p> <p>این حکم ضروری عقل آدمی است، و اما علوم طبیعی و سایر بحثهای علمی نیز هر حادثه‌ای را مستند باموری میداند، که مربوط بان و صالح برای علیت آن است، البته منظور ما از علت، آن امر واحد، و یا مجموع اموری است که وقتی دست بدست هم داده، و در طبیعت بوجود می‌آیند، باعث پیدایش موجودی دیگر می‌شوند، بعد از تکرار تجربه خود آن امر و یا امور را علت و آن موجود را معلول آنها مینامیم، مثلا بطور مکرر تجربه کرده‌ایم که هر جا سوخته‌ای دیده‌ایم، قبل از پیدایش آن، علتی باعث آن شده، یا آتشی در بین بوده، و آن را سوزانده، و یا حرکت و اصطکاک شدیدی باعث آن شده، و یا چیز دیگری که باعث سوختگی میگردد، و از این تجربه مکرر خود، حکمی کلی بدست آورده‌ایم، و نیز بدست آورده‌ایم که هرگز علت از معلول، و معلول از علت تخلف نمی‌پذیرد، پس کلیت و عدم تخلف یکی از احکام علیت و معلولیت، و از لوازم آن میباشد. </p> <p>پس تا اینجا مسلم شد که قانون علیت هم مورد قبول عقل آدمی است، و هم بحثهای علمی آن را اساس و تکیه‌گاه خود میداند، حال می‌خواهیم بگوئیم از ظاهر قرآن کریم هم بر می‌آید که این قانون را قبول کرده، و آن را انکار نکرده است، چون بهر موضوعی که متعرض شده از قبیل مرگ و<code class="page" rel="1,117"/> زندگی، و حوادث دیگر آسمانی و زمینی، آن را مستند بعلتی کرده است، هر چند که در آخر بمنظور اثبات توحید، همه را مستند بخدا دانسته. </p> <p>پس قرآن عزیز بصحت قانون علیت عمومی حکم کرده، باین معنا که قبول کرده وقتی سببی از اسباب پیدا شود، و شرائط دیگر هم با آن سبب هماهنگی کند، و مانعی هم جلو تاثیر آن سبب را نگیرد، مسبب آن سبب وجود خواهد یافت، البته باذن خدا وجود می‌یابد، و چون مسببی را دیدیم که وجود یافته، کشف می‌شود که لا بد قبلا سببش وجود یافته بوده. </p> <h3>2-قرآن حوادث خارق عادت را می‌پذیرد</h3> <p> قرآن کریم در عین اینکه دیدیم که قانون علیت را قبول دارد، از داستانها و حوادثی خبر میدهد که با جریان عادی و معمولی و جاری در نظام علت و معلول سازگار نبوده، و جز با عواملی غیر طبیعی و خارق العاده صورت نمی‌گیرد، و این حوادث همان آیت‌ها و معجزاتی است که بعده‌ای از انبیاء کرام، چون نوح، و هود، و صالح، و ابراهیم، و لوط، و داود، و سلیمان، و موسی، و عیسی، و محمد، ص نسبت داده است. </p> <p>حال باید دانست که اینگونه امور خارق العاده هر چند که عادت، آن را انکار نموده، و بعیدش می‌شمارد، الا اینکه فی نفسه امور محال نیستند، و چنان نیست که عقل آن را محال بداند، و از قبیل اجتماع دو نقیض، و ارتفاع آن دو نبوده، مانند این نیست که بگوئیم: ممکن است چیزی از خود آن چیز سلب شود، مثلا گردو گردو نباشد، و یا بگوئیم: یکی نصف دو تا نیست، و امثال اینگونه اموری که بالذات و فی نفسه محالند، و خوارق عادات از این قبیل نیستند. </p> <p>و چگونه میتوان آن را از قبیل محالات دانست؟ با اینکه ملیونها انسان عاقل که پیرو دین بودند، در اعصار قدیم، معجزات را پذیرفته، و بدون هیچ انکاری با آغوش باز و با جان و دل قبولش کرده‌اند، اگر معجزه از قبیل مثالهای بالا بود، عقل هیچ عاقلی آن را نمی‌پذیرفت، و با آن به نبوت کسی، و هیچ مسئله‌ای دیگر استدلال نمی‌کرد، و اصلا احدی یافت نمیشد که آن را بکسی نسبت دهد. </p> <p>علاوه بر اینکه اصل اینگونه امور، یعنی معجزات را عادت طبیعت، انکار نمی‌کند، چون چشم نظام طبیعت از دیدن آن پر است، و برایش تازگی ندارد، در هر آن می‌بیند که زنده‌ای بمرده تبدیل میشود، و مرده‌ای زنده میگردد، صورتی بصورت دیگر، حادثه‌ای بحادثه دیگر تبدیل می‌شود، راحتی‌ها جای خود را به بلا، و بلاها به راحتی میدهند. <code class="page" rel="1,118"/> </p><h3> <span class="title" rel="2_21 2_22 2_23 2_24 2_25">دو فرق بین وقایع عادی و معجزه خارق عادت</span> </h3> <p> تنها فرقی که میان روش عادت با معجزه خارق عادت هست، این است که اسباب مادی برای پدید آوردن آن گونه حوادث در جلو چشم ما اثر می‌گذارند، و ما روابط مخصوصی که آن اسباب با آن حوادث دارند، و نیز شرایط زمانی و مکانی مخصوصش را می‌بینیم، و از معجزات را نمی‌بینیم، و دیگر اینکه در حوادث طبیعی اسباب اثر خود را بتدریج می‌بخشند، و در معجزه آنی و فوری اثر می‌گذارند. </p> <p>مثلا اژدها شدن عصا که گفتیم محال عقلی نیست، در مجرای طبیعی اگر بخواهد صورت بگیرد، محتاج بعلل و شرائط زمانی و مکانی مخصوصی است، تا در آن شرائط، ماده عصا از حالی بحالی دیگر برگردد، و بصورتهای بسیاری یکی پس از دیگری در آید، تا در آخر صورت آخری را بخود بگیرد، یعنی اژدها شود، و معلوم است که در این مجرا عصا در هر شرایطی که پیش آید، و بدون هیچ علتی و خواست صاحب اراده‌ای اژدها نمیشود، ولی در مسیر معجزه محتاج بان شرائط و آن مدت طولانی نیست، بلکه علت که عبارتست از خواست خدا، همه آن تاثیرهایی را که در مدت طولانی بکار می‌افتاد تا عصا اژدها شود، در یک آن بکار می‌اندازند، هم چنان که ظاهر از آیاتی که حال معجزات و خوارق را بیان می‌کند همین است. </p> <p>تصدیق و پذیرفتن خوارق عادت نه تنها برای عامه مردم که سر و کارشان با حس و تجربه میباشد مشکل است، بلکه نظر علوم طبیعی نیز با آن مساعد نیست برای اینکه علوم طبیعی هم سر و کارش با سطح مشهود از نظام علت و معلول طبیعی است، آن سطحی که تجارب علمی و آزمایش‌های امروز و فرضیاتی که حوادث را تعلیل می‌کنند، همه بر آن سطحی انجام میشوند، پس پذیرفتن معجزات و خوارق عادات هم برای عوام، و هم برای دانشمندان روز، مشکل است. </p> <p>چیزی که هست علت این نامساعد بودن نظرها، تنها انس ذهن بامور محسوس و ملموس است، و گر نه خود علم معجزه را نمی‌تواند انکار کند، و یا روی آن پرده‌پوشی کند، برای اینکه چشم علم از دیدن امور عجیب و خارق العاده پر است، هر چند که دستش هنوز به مجاری آن نرسیده باشد، و دانشمندان دنیا همواره از مرتاضین و جوکیها، حرکات و کارهای خارق العاده می‌بینند، و در جرائد و مجلات و کتابها میخوانند، و خلاصه چشم و گوش مردم دنیا از اینگونه اخبار پر است، بحدی که دیگر جای هیچ شک و تردیدی در وجود چنین خوارقی باقی نمانده. </p> <h3> <span class="title" rel="2_21 2_22 2_23 2_24 2_25">کارهای خارق العاده و توجیه علماء روانکاو از آنها</span> </h3> <p> و چون راهی برای انکار آن باقی نمانده، علمای روانکاو دنیا، ناگزیر شده‌اند در مقام توجیه اینگونه کارها بر آمده، آن را بجریان امواج نامرئی الکتریسته و مغناطیسی نسبت دهند، لذا این فرضیه را عنوان کرده‌اند: که ریاضت و مبارزات نفسانی، هر قدر سخت‌تر باشد، بیشتر انسان را مسلط بر امواج نامرئی و مرموز می‌سازد، و بهتر میتواند در آن امواج قوی بدلخواه خود دخل و<code class="page" rel="1,119"/> تصرف کند، امواجی که در اختیار اراده و شعوری است و یا اراده و شعوری با آنها است، و بوسیله این تسلط بر امواج حرکات و تحریکات و تصرفاتی عجیب در ماده نموده، از طریق قبض و بسط و امثال آن، ماده را بهر شکلی که میخواهد در می‌آورد. </p> <p>و این فرضیه در صورتی که تمام باشد، و هیچ اشکالی اساسش را سست نکند سر از یک فرضیه جدیدی در می‌آورد که تمامی حوادث متفرقه را تعلیل می‌کند، و همه را مربوط بیک علت طبیعی میسازد، نظیر فرضیه‌ای که در قدیم حوادث و یا بعضی از آنها را توجیه می‌کرد، و آن فرضیه حرکت و قوه بود. </p> <h3> <span class="title" rel="2_21 2_22 2_23 2_24 2_25">معجزه و خوارق عادات نیز مستند به علل و اسباب هستند</span> </h3> <p> این بود سخنان دانشمندان عصر در باره معجزه و خوارق عادات، و تا اندازه‌ای حق با ایشان است، چون معقول نیست معلولی طبیعی علت طبیعی نداشته باشد، و در عین حال رابطه طبیعی محفوظ باشد، و بعبارت ساده‌تر منظور از علت طبیعی این است که چند موجود طبیعی چون آب و آفتاب و هوا و خاک با شرائط و روابطی خاص جمع شوند، و در اثر اجتماع آنها موجودی دیگر فرضا گیاه پیدا شود، که وجودش بعد از وجود آنها، و مربوط بانها است، به طوری که اگر آن اجتماع و نظام سابق بهم بخورد، این موجود بعدی وجود پیدا نمی‌کند. </p> <p>پس فرضا اگر از طریق معجزه درخت خشکی سبز و بارور شد، با اینکه موجودی است طبیعی، باید علتی طبیعی نیز داشته باشد، حال چه ما آن علت را بشناسیم، و چه نشناسیم، چه مانند علمای نامبرده آن علت را عبارت از امواج نامرئی الکتریسته مغناطیسی بدانیم، و چه در باره‌اش سکوت کنیم. </p> <p>قرآن کریم هم نام آن علت را نبرده، و نفرموده آن یگانه امر طبیعی که تمامی حوادث را چه عادیش و چه آنها که برای بشر خارق العاده است، تعلیل می‌کند چیست؟ و چه نام دارد؟ و کیفیت تاثیرش چگونه است؟. </p> <p>و این سکوت قرآن از تعیین آن علت، بدان جهت است که از غرض عمومی آن خارج بوده، زیرا قرآن برای هدایت عموم بشر نازل شده، نه تنها برای دانشمندان و کسانی که فرضا الکتریسته شناسند، چیزی که هست قرآن کریم این مقدار را بیان کرده: که برای هر حادث مادی سببی مادی است، که باذن خدا آن حادث را پدید می‌آورد، و بعبارتی دیگر، برای هر حادثی مادی که در هستیش مستند بخداست،  و همه موجودات مستند باو است یک مجرای مادی و راهی طبیعی است، که خدای تعالی فیض خود را از آن مجری بان موجود افاضه می‌کند. </p> <p>از آن جمله میفرماید:  <span class="aya" rel="65_2-3" data-words="28-57">و من یتق الله یجعل له مخرجا، و یرزقه من حیث لا یحتسب، و من یتوکل علی الله فهو حسبه، إن الله بالغ أمره قد جعل الله لکل شیء قدرا</span>، کسی که از خدا بترسد، خدا<code class="page" rel="1,120"/> برایش راه نجاتی قرار داده، از مسیری که خودش نپندارد، روزیش میدهد، و کسی که بر خدا توکل کند، او وی را بس است، که خدا بکار خویش می‌رسد، و خدا برای هر چیزی مقدار و اندازه‌ای قرار داده<span class="footnote" rel="1" title="سوره طلاق آیه ۳">*</span>. </p> <p>در صدر آیه، با مطلق آوردن کلام، می‌فهماند هر کس از خدا بترسد، و هر کس بطور مطلق بر خدا توکل کند، خدا او را روزی میدهد، و کافی برای او است، هر چند که اسباب عادی که نزد ما سبب‌اند، بر خلاف روزی وی حکم کنند، یعنی حکم کنند که چنین کسی نباید روزی بمقدار کفایت داشته باشد. </p> <p>این دلالت را اطلاق آیات زیر نیز دارد:  <span class="aya" rel="2_186" data-words="1-12">و إذا سألک عبادی عنی، فإنی قریب أجیب دعوة الداع إذا دعان</span> : و چون بندگان من سراغ مرا از تو می‌گیرند من نزدیکم، دعای دعا کننده را در صورتی که مرا بخواند اجابت می‌کنم، هر چند که اسباب ظاهری مانع از اجابت باشد<span class="footnote" rel="2" title="سوره بقره آیه ۱۸۶">*</span>،  <span class="aya" rel="40_60" data-words="4-6">ادعونی أستجب لکم</span> : مرا بخوانید تا دعایتان را مستجاب کنم،  هر چند که اسباب ظاهری اقتضای آن نداشته باشد<span class="footnote" rel="3" title="سوره مؤمن آیه ۶۰">*</span> :  <span class="aya" rel="39_36" data-words="1-5">أ لیس الله بکاف عبده</span>، آیا خدا کافی بنده خود نیست؟<span class="footnote" rel="4" title="سوره زمر آیه ۳۶">*</span> چرا هست، و حوائج و سؤالات او را کفایت می‌کند، هر چند که اسباب ظاهری مخالف آن باشند. </p> <p>گفتگوی ما در باره صدر آیه سوم از سوره طلاق بود، که آیات بعدی نیز، استفاده ما را از آن تایید می‌کرد، اینک می‌گوییم که ذیل آیه یعنی جمله: <span class="aya" rel="65_3" data-words="14-17">إن الله بالغ أمره</span><span class="footnote" rel="5" title="سوره طلاق آیه ۳">*</span> اطلاق صدر را تعلیل می‌کند، و می‌فهماند چرا خدای تعالی بطور مطلق امور متوکلین و متقین را کفایت می‌کند؟ هر چند اسباب ظاهری اجازه آن را ندهند؟ می‌فرماید: برای اینکه اولا امور زندگی متوکلین و متقین جزو کارهای خود خداست،  هم چنان که کارهای شخصی یک وزیر فداکار، کار شخص سلطان است، و در ثانی خدایی که سلسله اسباب را براه انداخته، العیاذ باللَّه دست بند بدست خود نزده، همانطور که باراده و مشیت خود آتش را سوزنده کرده، در داستان ابراهیم این اثر را از آتش می‌گیرد، و همچنین در مورد هر سببی دیگر، اراده و مشیت خدای تعالی باطلاق خود باقی است، و هر چه بخواهد می‌کند، هر چند که راههای عادی و اسباب ظاهری اجازه چنین کاری را نداده باشند. </p> <p>حال باید دید آیا در مورد خوارق عادات و معجزات، خدای تعالی چه می‌کند؟ آیا معجزه را بدون بجریان انداختن اسباب مادی و علل طبیعی و بصرف اراده خود انجام میدهد، و یا آنکه در مورد معجزه نیز پای اسباب را بمیان میاورد؟ ولی علم ما بان اسباب احاطه ندارد، و خدا خودش بدان احاطه دارد، و بوسیله آن اسباب آن کاری را که میخواهد می‌کند؟. </p> <p>           <code class="page" rel="1,121"/> هر دو طریق، احتمال دارد، جز اینکه جمله آخری آیه سوم سوره طلاق یعنی جمله: <span class="aya" rel="65_3" data-words="18-23">قد جعل الله لکل شیء قدرا</span>، که مطالب ما قبل خود را تعلیل می‌کند، و می‌فهماند بچه جهت خدا بکارهای متوکلین و متقین می‌رسد؟ دلالت دارد بر اینکه احتمال دوم صحیح است، چون بطور عموم فرموده: خدا برای هر چیزی که تصور کنی، حدی و اندازه‌ای و مسیری معین کرده، پس هر سببی که فرض شود،  چه از قبیل سرد شدن آتش بر ابراهیم، و زنده شدن عصای موسی، و امثال آنها باشد، که اسباب عادیه اجازه آنها را نمیدهد، و یا سوختن هیزم باشد، که خود، مسبب یکی از اسباب عادی است، در هر دو مسبب خدای تعالی برای آن مسیری و اندازه‌ای و مرزی معین کرده، و آن مسبب را با سایر مسببات و موجودات مربوط و متصل ساخته، در مورد خوارق عادات آن موجودات و آن اتصالات و ارتباطات را طوری بکار می‌زند، که باعث پیدایش مسبب مورد اراده‌اش نسوختن ابراهیم، و اژدها شدن عصا و امثال آن شود، هر چند که اسباب عادی هیچ ارتباطی با آنها نداشته باشد، برای اینکه اتصالات و ارتباطهای نامبرده ملک موجودات نیست، تا هر جا آنها اجازه دادند منقاد و رام شوند، و هر جا اجازه ندادند یاغی گردند، بلکه مانند خود موجودات، ملک خدای تعالی و مطیع و منقاد اویند. </p> <p>و بنا بر این آیه شریفه دلالت دارد بر اینکه خدای تعالی بین تمامی موجودات اتصالها و ارتباطهایی بر قرار کرده، هر کاری بخواهد میتواند انجام دهد، و این نفی علیت و سببیت میان اشیاء نیست، و نمیخواهد بفرماید اصلا علت و معلولی در بین نیست، بلکه میخواهد آن را اثبات کند و بگوید: زمام این علل همه بدست خداست، و بهر جا و بهر نحو که بخواهد بحرکتش در می‌آورد، پس، میان موجودات، علیت حقیقی و واقعی هست، و هر موجودی با موجوداتی قبل از خود مرتبط است، و نظامی در میان آنها بر قرار است، اما نه بان نحوی که از ظواهر موجودات و بحسب عادت در می‌یابیم،  که مثلا همه جا سر که صفرا بر باشد، بلکه بنحوی دیگر است که تنها خدا بدان آگاه است،  دلیل روشن این معنا این است که می‌بینیم فرضیات علمی موجود قاصر از آنند که تمامی حوادث وجود را تعلیل کنند. </p> <p>این همان حقیقتی است که آیات قدر نیز بر آن دلالت دارد، مانند آیه <span class="aya" rel="15_21" data-words="1-13">و إن من شیء إلا عندنا خزائنه، و ما ننزله إلا بقدر معلوم</span>، هیچ چیز نیست مگر آنکه نزد ما خزینه‌های آنست، و ما نازل و در خور این جهانش نمیکنیم، مگر به اندازه‌ای معلوم<span class="footnote" rel="1" title="سوره حجر آیه ۲۱">*</span> و آیه <span class="aya" rel="54_49" data-words="1-5">إنا کل شیء خلقناه بقدر</span>، ما هر چیزی را بقدر و اندازه خلق کرده‌ایم،<span class="footnote" rel="2" title="سوره قمر آیه ۴۹">*</span> و آیه <span class="aya" rel="25_2" data-words="18-23">و خلق کل شیء، فقدره تقدیرا</span> و هر چیزی آفرید، و آن را به     <code class="page" rel="1,122"/> نوعی اندازه‌گیری کرد<span class="footnote" rel="1" title="سوره فرقان آیه ۲">*</span> و آیه <span class="aya" rel="87_2-3" data-words="1-7">الذی خلق فسوی، و الذی قدر فهدی</span>، آن کسی که خلق کرد، و خلقت هر چیزی را تکمیل و تمام نمود، و آن کسی که هر چه را آفرید اندازه گیری و هدایتش فرمود،<span class="footnote" rel="2" title="اعلی آیه ۳">*</span> و همچنین آیه <span class="aya" rel="57_22" data-words="1-17">ما أصاب من مصیبة فی الأرض و لا فی أنفسکم، إلا فی کتاب من قبل أن نبرأها</span> هیچ مصیبتی در زمین و نه در خود شما پدید نمی‌آید، مگر آنکه قبل از پدید آوردنش در کتابی ضبط بوده،<span class="footnote" rel="3" title="سوره حدید آیه ۲۲">*</span> که در باره ناگواریها است، و نیز آیه <span class="aya" rel="64_11" data-words="1-18">ما أصاب من مصیبة إلا بإذن الله، و من یؤمن بالله یهد قلبه، و الله بکل شیء علیم</span>، هیچ مصیبتی نمی‌رسد، مگر باذن خدا، و کسی که بخدا ایمان آورد، خدا قلبش را هدایت می‌کند، و خدا بهر چیزی دانا است.<span class="footnote" rel="4" title="سوره تغابن آیه ۱۱">*</span> آیه اولی و نیز بقیه آیات، همه دلالت دارند بر اینکه هر چیزی از ساحت اطلاق بساحت و مرحله تعین و تشخص نازل میشود، و این خدا است که با تقدیر و اندازه‌گیری خود، آنها را نازل میسازد، تقدیری که هم قبل از هر موجود هست، و هم با آن، و چون معنا ندارد که موجودی در هستیش محدود و مقدر باشد، مگر آنکه با همه روابطی که با سایر موجودات دارد محدود باشد، و نیز از آنجایی که یک موجود مادی با مجموعه‌ای از موجودات مادی ارتباط دارد، و آن مجموعه برای وی نظیر قالبند، که هستی او را تحدید و تعیین می‌کند، لا جرم باید گفت: هیچ موجود مادی نیست، مگر آنکه بوسیله تمامی موجودات مادی که جلوتر از او و با او هستند قالب‌گیری شده، و این موجود، معلول موجود دیگری است مثل خود. </p> <p>ممکن هم هست در اثبات آنچه گفته شد استدلال کرد بآیه <span class="aya" rel="40_62" data-words="1-6">ذلکم الله ربکم، خالق کل شیء</span>، این اللَّه است که پروردگار شما، و آفریدگار همه کائنات است<span class="footnote" rel="5" title="سوره مؤمن آیه ۶۲">*</span>. و آیه‌ <span class="aya" rel="11_56" data-words="8-19">ما من دابة إلا هو آخذ بناصیتها إن ربی علی صراط مستقیم</span>،<span class="footnote" rel="6" title="سوره هود آیه ۵۶">*</span> چون این دو آیه بضمیمه آیات دیگری که گذشت قانون عمومی علیت را تصدیق می‌کند، و مطلوب ما اثبات میشود. </p> <p>برای اینکه آیه اول خلقت را بتمامی موجوداتی که اطلاق کلمه چیز بر آن صحیح باشد، عمومیت داده، و فرموده هر آنچه چیز باشد مخلوق خداست، و آیه دومی خلقت را یک و تیره و یک نسق دانسته، اختلافی را که مایه هرج و مرج و جزاف باشد نفی می‌کند. </p> <p>و قرآن کریم همانطور که دیدید قانون عمومی علیت میان موجودات را تصدیق کرد، نتیجه میدهد که نظام وجود در موجودات مادی چه با جریان عادی موجود شوند، و چه با معجزه، بر صراط مستقیم است، و اختلافی در طرز کار آن علل نیست، همه بیک و تیره است، و آن این است که هر حادثی معلول علت متقدم بر آن است. </p> <p>             <code class="page" rel="1,123"/> از اینجا این معنا نیز نتیجه‌گیری میشود: که هر سبب از اسباب عادی، که از مسبب خود تخلف کند، سبب حقیقی نیست، ما آن را سبب پنداشته‌ایم، و در مورد آن مسبب، اسباب حقیقی هست، که بهیچ وجه تخلف نمی‌پذیرد، و احکام و خواص، دائمی است، هم چنان که تجارب علمی نیز در عناصر حیاة و در خوارق عادات، این معنا را تایید می‌کند. </p> <h3>3-قرآن در عین اینکه حوادث مادی را بعلل مادی نسبت میدهد بخدا هم منسوب میدارد</h3> <p> قرآن کریم همانطور که دیدید میان موجودات علیت و معلولیت را اثبات نمود، و سببیت بعضی را برای بعضی دیگر تصدیق نمود، همچنین امر تمامی موجودات را بخدای تعالی نسبت داده، نتیجه می‌گیرد: که اسباب وجودی، سببیت خود را از خود ندارند، و مستقل در تاثیر نیستند، بلکه مؤثر حقیقی و بتمام معنای کلمه کسی جز خدای عز سلطانه نیست، و در این باره فرموده:  <span class="aya" rel="7_54" data-words="29-33">ألا له الخلق و الأمر</span>، آگاه باش که خلقت و امر همه بدست او است،<span class="footnote" rel="1" title="سوره اعراف آیه ۵۴">*</span> و نیز فرموده:  <span class="aya" rel="2_284" data-words="1-8">لله ما فی السماوات و ما فی الأرض</span>، از آن خداست آنچه در آسمانها است و آنچه در زمین است<span class="footnote" rel="2" title="سوره بقره آیه ۲۸۴">*</span> و نیز فرموده:  <span class="aya" rel="57_5" data-words="1-5">له ملک السماوات و الأرض</span>، مر او راست ملک آسمانها و زمین،<span class="footnote" rel="3" title="سوره حدید آیه ۵">*</span> و نیز فرموده:  <span class="aya" rel="4_78" data-words="28-32">قل کل من عند الله</span>، بگو همه از ناحیه خداست<span class="footnote" rel="4" title="سوره نساء آیه ۸۰">*</span> و آیاتی بسیار دیگر، که همه دلالت میکنند بر اینکه هر چیزی مملوک محض برای خداست، و کسی در ملک عالم شریک خدا نیست، و خدا میتواند هر گونه تصرفی که بخواهد و اراده کند در آن بکند، و کسی نیست که در چیزی از عالم تصرف نماید، مگر بعد از آنکه خدا اجازه دهد، که البته خدا بهر کس بخواهد اجازه تصرف میدهد، ولی در عین حال همان کس نیز مستقل در تصرف نیست، بلکه تنها اجازه دارد، و معلوم است که شخص مجاز، دخل و تصرفش بمقداری است که اجازه‌اش داده باشند، و در این باره فرموده <span class="aya" rel="3_26" data-words="1-13">قل اللهم مالک الملک، تؤتی الملک من تشاء، و تنزع الملک ممن تشاء</span>، بار الها که مالک ملکی، و ملک را بهر کس بخواهی میدهی، و از هر کس بخواهی باز می‌ستانی،<span class="footnote" rel="5" title="سوره آل عمران آیه ۲۶">*</span> و نیز فرموده:  <span class="aya" rel="20_50" data-words="3-9">الذی أعطی کل شیء خلقه ثم هدی</span>، آنکه خلقت هر موجودی را بان داده و سپس هدایت کرده<span class="footnote" rel="6" title="سوره طه آیه ۵۰">*</span> و آیاتی دیگر از این قبیل، که تنها خدای را مستقل در ملکیت عالم معرفی می‌کنند. </p> <p>هم چنان که در دو آیه زیر اجازه تصرف را بپاره‌ای اثبات نموده، در یکی فرموده:  <span class="aya" rel="2_255" data-words="14-28">له ما فی السماوات و ما فی الأرض، من ذا الذی یشفع عنده إلا بإذنه</span>؟ مر او راست ملک آنچه در آسمانها و آنچه در زمین است، کیست آن کس که نزد او بدون اذن او شفاعت کند،<span class="footnote" rel="7" title="سوره بقره آیه ۲۵۵">*</span> و در دومی می‌فرماید:               <code class="page" rel="1,124"/> <span class="aya" rel="10_3" data-words="12-24">ثم استوی علی العرش، یدبر الأمر، ما من شفیع إلا من بعد إذنه</span>، سپس بر مصدر اوامر قرار گرفته، امر را اداره کرد، هیچ شفیعی نیست مگر بعد از اذن او.<span class="footnote" rel="1" title="یونس آیه ۳">*</span> پس با در نظر گرفتن این آیات، اسباب هر چه باشند، مالک سببیت خود هستند، اما به تملیک خدای تعالی، و در عین اینکه مالک سببیت خود هستند، مستقل در اثر نیستند، این معنا همان است که خدای تعالی از آن به شفاعت و اذن تعبیر نموده، و معلوم است که اذن وقتی معنای صحیحی خواهد داشت که وجود و عدمش یکسان نباشد، باین معنا که اگر اذن باشد مانعی از تصرف ماذون نباشد، و اگر اذن نباشد، مانعی از تصرف او جلوگیری کند، و آن مانع هم وقتی تصور دارد، که در شی‌ء مورد بحث اقتضایی برای تصرف باشد، چیزی که هست مانع جلو آن اقتضاء را بگیرد، و نگذارد شخص ماذون در آن شی‌ء تصرف کند. </p> <p>پس روشن شد که در هر سببی مبدئی است مؤثر و مقتضی برای تاثیر، که بخاطر آن مبدء و مقتضی سبب در مسبب مؤثر می‌افتد، و خلاصه هر سببی وقتی مؤثر میشود که مقتضی تاثیر موجود، و مانع از آن معدوم باشد، و در عین حال یعنی با وجود مقتضی و عدم مانع، شرط مهم‌تری دارد، و آن این است که خداوند جلوگیر سبب از تاثیر نشود. </p> <h3>4-قرآن کریم برای نفوس انبیاء تاثیری در معجزات قائل است</h3> <p> بدنبال آنچه در فصل سابق گفته شد، اضافه می‌کنیم که بنا بر آنچه از آیات کریمه قرآن استفاده می‌شود، یکی از سبب‌ها در مورد خصوص معجزات نفوس انبیاء است، یکی از آن آیات آیه:  <span class="aya" rel="40_78" data-words="17-36">و ما کان لرسول أن یأتی بآیة إلا بإذن الله، فإذا جاء أمر الله، قضی بالحق، و خسر هنالک المبطلون</span> : هیچ رسولی نمیتواند معجزه‌ای بیاورد، مگر باذن خدا پس وقتی امر خدا بیاید بحق داوری شده، و مبطلین در آنجا زیانکار میشوند<span class="footnote" rel="2" title="سوره مؤمن آیه ۷۸">*</span> از این آیه بر می‌آید که آوردن معجزه از هر پیغمبری که فرض شود منوط باذن خدای سبحان است، از این تعبیر بدست می‌آید که آوردن‌معجزه و صدور آن از انبیاء، بخاطر مبدئی است مؤثر که در نفوس شریفه آنان موجود است، که بکار افتادن و تاثیرش منوط باذن خداست، که تفصیلش در فصل سابق گذشت. </p> <p>آیه دیگری که این معنا را اثبات می‌کند، آیه <span class="aya" rel="2_102" data-words="1-59">و اتبعوا ما تتلوا الشیاطین علی ملک سلیمان، و ما کفر سلیمان، و لکن الشیاطین کفروا، یعلمون الناس السحر، و ما أنزل علی الملکین ببابل هاروت و ماروت، و ما یعلمان من أحد، حتی یقولا إنما نحن فتنة، فلا تکفر، فیتعلمون منهما ما یفرقون به بین المرء و زوجه، و ما هم بضارین به من أحد إلا بإذن الله</span>،     <code class="page" rel="1,125"/>آنچه شیطانها بر ملک سلیمان میخواندند، پیروی کردند، سلیمان خودش کفر نورزید، و لکن شیطانها کفر ورزیدند که سحر بمردم آموختند، آن سحری که بر دو فرشته بابل یعنی هاروت و ماروت نازل شده بود، با اینکه آن دو فرشته بهیچ کس یاد نمیدادند مگر بعد از آنکه زنهار میدادند: که این تعلیم ما، مایه فتنه و آزمایش شما است، مواظب باشید با این سحر کافر نشوید، ولی آنها از آن دو فرشته تنها چیزی را فرا می‌گرفتند که مایه جدایی میانه زن و شوهر بود، هر چند که با حدی ضرر نمی‌رساندند مگر باذن خدا<span class="footnote" rel="1" title="سوره بقره آیه ۱۰۲">*</span>. </p> <p>این آیه همانطور که صحت علم سحر را فی الجمله تصدیق کرده، بر این معنا نیز دلالت دارد: که سحر هم مانند معجزه ناشی از یک مبدء نفسانی در ساحر است، برای اینکه در سحر نیز مسئله اذن آمده، معلوم میشود در خود ساحر چیزی هست، که اگر اذن خدا باشد بصورت سحر ظاهر میشود. </p> <p>و کوتاه سخن اینکه: کلام خدای تعالی اشاره دارد به اینکه تمامی امور خارق العاده، چه سحر، و چه معجزه، و چه غیر آن، مانند کرامتهای اولیاء، و سایر خصالی که با ریاضت و مجاهده بدست می‌آید، همه مستند بمبادیی است نفسانی، و مقتضیاتی ارادی است، چنان که کلام خدای تعالی تصریح دارد به اینکه آن مبدئی که در نفوس انبیاء و اولیاء و رسولان خدا و مؤمنین هست، مبدئی است، ما فوق تمامی اسباب ظاهری، و غالب بر آنها در همه احوال، و آن تصریح اینست که می‌فرماید:  <span class="aya" rel="37_171-173" data-words="1-14">و لقد سبقت کلمتنا لعبادنا المرسلین، إنهم لهم المنصورون، و إن جندنا لهم الغالبون</span>، کلمه ما در باره بندگان مرسل ما سبقت یافته، که ایشان، آری تنها ایشان یاری خواهند شد، و بدرستی که لشگریان ما تنها غالبند<span class="footnote" rel="2" title="سوره صافات آیه ۱۷۳">*</span> و نیز فرموده:  <span class="aya" rel="58_21" data-words="1-6">کتب الله لأغلبن أنا و رسلی</span>، خدا چنین نوشته که من و فرستادگانم بطور مسلم غالبیم،<span class="footnote" rel="3" title="سوره مجادله آیه ۲۱">*</span> و نیز فرموده:  <span class="aya" rel="40_51" data-words="1-13">إنا لننصر رسلنا، و الذین آمنوا فی الحیاة الدنیا، و یوم یقوم الأشهاد</span>، ما فرستادگان خود را و نیز آنهایی را که در زندگی دنیا ایمان آوردند، در روزی که گواهان بپا می‌خیزند یاری می‌کنیم،<span class="footnote" rel="4" title="سوره مؤمن ۵۳">*</span> و این آیات بطوری که ملاحظه می‌کنید مطلقند، و هیچ قیدی ندارند. </p> <p>از اینجا ممکن است نتیجه گرفت، که مبدء موجود در نفوس انبیاء که همواره از طرف خدا منصور و یاری شده است، امری است غیر طبیعی، و ما فوق عالم طبیعت و ماده، چون اگر مادی بود مانند همه امور مادی مقدر و محدود بود، و در نتیجه در برابر مادی قوی‌تری مقهور و مغلوب میشد. </p> <p>خواهی گفت امور مجرده هم مانند امور مادی همینطورند، یعنی در مورد تزاحم غلبه با قوی‌تر است، در پاسخ می‌گوییم: درست است، و لکن در امور مجرده، تزاحمی پیش نمی‌آید، مگر         <code class="page" rel="1,126"/> آنکه آن دو مجردی که فرض کرده‌ایم تعلقی به مادیات داشته باشند، که در اینصورت اگر یکی قوی‌تر باشد غلبه می‌کند، و اما اگر تعلقی بمادیات نداشته باشند تزاحمی هم نخواهند داشت، و مبدء نفسانی مجرد که باراده خدای سبحان همواره منصور است وقتی بمانعی مادی برخورد خدای تعالی نیرویی بان مبدء مجرد افاضه می‌کند که مانع مادی تاب مقاومت در برابرش نداشته باشد. </p> <h3>5-قرآن کریم همانطور که معجزات را بنفوس انبیاء نسبت میدهد، </h3> <p> بخدا هم نسبت میدهد. </p> <p>جمله اخیر از آیه‌ای که در فصل سابق آوردیم یعنی آیه‌ای: که میفرمود: <span class="aya" rel="40_78" data-words="27-32">فإذا جاء أمر الله قضی بالحق</span><span class="footnote" rel="1" title="سوره مؤمن آیه ۷۸">*</span> الخ، دلالت دارد بر اینکه تاثیر مقتضی نامبرده منوط بامری از ناحیه خدای تعالی است، که آن امر با اذن خدا که گفتیم جریان منوط بان نیز هست صادر میشود، پس تاثیر مقتضی وقتی است که مصادف با امر خدا، و یا متحد با آن باشد، و اما اینکه امر چیست؟ در آیه‌ <span class="aya" rel="36_82" data-words="1-10">إنما أمره إذا أراد شیئا أن یقول له کن فیکون</span><span class="footnote" rel="2" title="سوره یس آیه ۸۲">*</span> کلمه ایجاد و کلمه کن تفسیر شده. </p> <p>و آیات زیر این اناطه به امر خدا را آماده می‌کنند، <span class="aya" rel="76_29-30" data-words="1-16">إن هذه تذکرة، فمن شاء اتخذ إلی ربه سبیلا، و ما تشاؤن إلا أن یشاء الل</span>، بدرستی این قرآن تذکره و هشداری است، پس هر کس خواست بسوی پروردگارش راهی انتخاب کند، ولی نمی‌کنید، مگر آنکه خدا بخواهد<span class="footnote" rel="3" title="سوره دهر آیه ۳۰">*</span> و آیه <span class="aya" rel="81_27-29" data-words="1-19">إن هو إلا ذکر للعالمین، لمن شاء منکم أن یستقیم، و ما تشاؤن إلا أن یشاء الله رب العالمین</span>، او نیست مگر هشدار دهی برای عالمیان، برای هر کس که از شما بخواهد مستقیم شود، ولی نمیخواهید مگر آنکه خدا بخواهد، که رب العالمین است.<span class="footnote" rel="4" title="تکویر آیه ۲۹">*</span> </p><h3> <span class="title" rel="2_21 2_22 2_23 2_24 2_25">بیان اینکه اراده و فعل انسان موقوف به اراده و فعل خدا است</span> </h3> <p> این آیات دلالت کرد بر اینکه آن امری که انسان میتواند اراده‌اش کند، و زمام اختیار وی بدست آنست، هرگز تحقق نمی‌یابد، مگر آنکه خدا بخواهد، یعنی خدا بخواهد که انسان آن را بخواهد، و خلاصه اراده انسان را اراده کرده باشد، که اگر خدا بخواهد انسان اراده می‌کند، و میخواهد، و اگر او نخواهد، اراده و خواستی در انسان پیدا نمیشود. </p> <p>آری آیات شریفه‌ای که خواندید، در مقام بیان این نکته‌اند که کارهای اختیاری و ارادی بشر هر چند بدست خود او و باختیار او است، و لکن اختیار و اراده او دیگر بدست او نیست، بلکه مستند بمشیت خدای سبحان است، بعضی‌ها گمان کرده‌اند آیات در مقام افاده این معنا است که هر چه را انسان اراده کند خدا هم همان را اراده کرده، و این خطایی است فاحش، چون لازمه‌اش این است که در موردی که انسان اراده‌ای ندارد، و خدا اراده دارد، مراد خدا از اراده‌اش تخلف         <code class="page" rel="1,127"/> کند، و خدا بزرگتر از چنین نقص و عجز است، علاوه بر اینکه اصلا این معنا مخالف با ظواهر آیاتی بی شمار است، که در این مورد وارد شده، مانند آیه:  <span class="aya" rel="32_13" data-words="1-7">و لو شئنا لآتینا کل نفس هداها</span>، اگر میخواستیم هدایت همه نفوس را بانها میدادیم،<span class="footnote" rel="1" title="سوره سجده آیه ۱۳">*</span> یعنی هر چند که خود آن نفوس نخواهند هدایت شوند، پس مشیت خدا تابع خواست مردم نیست، و آیه شریفه <span class="aya" rel="10_99" data-words="1-10">و لو شاء ربک لآمن من فی الأرض کلهم جمیعا</span>، و اگر پروردگارت میخواست تمامی مردم روی زمین همگیشان ایمان می‌آوردند،<span class="footnote" rel="2" title="سوره یونس آیه ۹۹">*</span> پس معلوم میشود اراده مردم تابع اراده خداست، نه بعکس، چون می‌فرماید: اگر او اراده می‌کرد که تمامی مردم ایمان بیاورند، مردم نیز اراده ایمان می‌کردند، و از این قبیل آیاتی دیگر. </p> <p>پس اراده و مشیت، اگر تحقق پیدا کند، معلوم میشود تحقق آن مراد به اراده خدای سبحان و مشیت او بوده، و همچنین افعالی که از ما سر می‌زند مراد خداست، و خدا خواسته که آن افعال از طریق اراده ما، و با وساطت مشیت ما از ما سر بزند، و این دو یعنی اراده و فعل، هر دو موقوف بر امر خدای سبحان، و کلمه کن است. پس تمامی امور، چه عادی، و چه خارق العاده، و خارق العاده هم، چه طرف خیر و سعادت باشد، مانند معجزه و کرامت، و چه جانب شرش باشد، مانند سحر و کهانت، همه مستند باسباب طبیعی است، و در عین اینکه مستند باسباب طبیعی است، موقوف باراده خدا نیز هست، هیچ امری وجود پیدا نمی‌کند، مگر بامر خدای سبحان، یعنی به اینکه سبب آن امر مصادف و یا متحد باشد با امر خدای تعالی. </p> <p>و تمامی اشیاء، هر چند از نظر استناد وجودش بخدای تعالی بطور مساوی مستند باو است، باین معنا که هر جا اذن و امر خدا باشد، موجودی از مسیر اسبابش وجود پیدا می‌کند، و اگر امر و اجازه او نباشد تحقق پیدا نمی‌کند، یعنی سببیت سببش تمام نمیشود، الا اینکه قسمی از آن امور یعنی معجزه انبیاء، و یادعای بنده مؤمن، همواره همراه اراده خدا هست، چون خودش چنین وعده‌ای را داده، و در باره خواست انبیایش فرموده: <span class="aya" rel="58_21" data-words="1-6">کتب الله لأغلبن أنا و رسلی</span>،<span class="footnote" rel="3" title="سوره مجادله آیه ۲۱">*</span> و در باره اجابت دعای مؤمن وعده داده، و فرموده: <span class="aya" rel="2_186" data-words="8-12">أجیب دعوة الداع إذا دعان</span> الخ،<span class="footnote" rel="4" title="سوره بقره آیه ۱۸۶">*</span> آیاتی دیگر نیز این استثناء را بیان می‌کنند، که در فصل سابق گذشت. </p> <h3>6-قرآن معجزه را به سببی نسبت میدهد که هرگز مغلوب نمیشود. </h3> <p> در پنج فصل گذشته روشن گردید که معجزه هم مانند سایر امور خارق العاده از اسباب عادی خالی نیست و مانند امور عادی محتاج به سببی طبیعی است، و هر دو اسبابی باطنی غیر آنچه ما مسبب میدانیم دارند، تنها فرقی که میان امور عادی و امور خارق العاده هست، این است که         <code class="page" rel="1,128"/> امور عادی مسبب از اسباب ظاهری و عادی و آن اسباب هم توأم با اسبابی باطنی و حقیقی هستند، و آن اسباب حقیقی توأم با اراده خدا و امر او هستند، که گاهی آن اسباب با اسباب ظاهری هم آهنگی نمی‌کنند، و در نتیجه سبب ظاهری از سببیت می‌افتد، و آن امر عادی موجود نمیشود، چون اراده و امر خدا بدان تعلق نگرفته. </p> <h3> <span class="title" rel="2_21 2_22 2_23 2_24 2_25">تفاوت بین سحر و معجزات و کرامات</span> </h3> <p> بخلاف امور خارق العاده که چه در ناحیه شرور، مانند سحر و کهانت، و چه خیرات، چون استجابت دعا و امثال آن، و چه معجزات، مستند باسباب طبیعی عادی نیستند، بلکه مستند باسباب طبیعی غیر عادی‌اند، یعنی اسبابی که برای عموم قابل لمس نیست، و آن اسباب طبیعی غیر عادی نیز مقارن با سبب حقیقی و باطنی، و در آخر مستند باذن و اراده خدا هستند و تفاوتی که میان سحر و کهانت از یک طرف و استجابت دعا و کرامات اولیاء و معجزات انبیاء از طرفی دیگر هست اینست که در اولی اسباب غیر طبیعی مغلوب میشوند ولی در دو قسم اخیر نمیشوند. </p> <p>باز فرقی که میانه مصادیق قسم دوم هست اینست که در مورد معجزه از آنجا که پای تحدی و هدایت خلق در کار است، و با صدور آن صحت نبوت پیغمبری و رسالت و دعوتش بسوی خدا اثبات میشود، لذا شخص صاحب معجزه در آوردن آن صاحب اختیار است، باین معنا که هر وقت از او معجزه خواستند میتواند بیاورد، و خدا هم اراده‌اش را عملی میسازد، بخلاف استجابت دعا و کرامات اولیاء، که چون پای تحدی در کار نیست، و اگر تخلف بپذیرد کسی گمراه نمیشود، و خلاصه هدایت کسی وابسته بدان نیست، لذا تخلف آن امکان پذیر هست. </p> <h3> <span class="title" rel="2_21 2_22 2_23 2_24 2_25">اشکال بر حجیت معجزه</span> </h3> <p> حال اگر بگویی: بنا بر آنچه گفته شد، اگر فرض کنیم کسی بتمامی اسباب و علل طبیعی معجزه آگهی پیدا کند، باید او هم بتواند آن عوامل را بکار گرفته، و معجزه بیاورد، هر چند که پیغمبر نباشد، و نیز در اینصورت هیچ فرقی میان معجزه و غیر معجزه باقی نمی‌ماند، مگر صرف نسبت، یعنی یک عمل برای مردمی معجزه باشد، و برای غیر آن مردم معجزه نباشد، برای مردمی که علم و فرهنگی ندارند معجزه باشد، و برای مردمی دیگر که علمی پیشرفته دارند، و به اسرار جهان آگهی یافته‌اند، معجزه نباشد، و یا یک عمل برای یک عصر معجزه باشد و برای اعصار بعد از آن معجزه نباشد، اگر پی بردن باسباب حقیقی و علل طبیعی قبل از علت اخیر در خور توانایی علم و ابحاث علمی باشد، دیگر اعتباری برای معجزه باقی نمی‌ماند، و معجزه از حق کشف نمیکند، و نتیجه این بحثی که شما پیرامون معجزه کردید، این میشود: که معجزه هیچ حجیتی ندارد، مگر تنها برای مردم جاهل، که باسرار خلقت و علل طبیعی حوادث اطلاعی ندارند، و حال آنکه ما معتقدیم معجزه خودش حجت است، نه اینکه شرائط زمان و مکان آن را حجت می‌سازد. <code class="page" rel="1,129"/> </p><h3> <span class="title" rel="2_21 2_22 2_23 2_24 2_25">بیان جهت اعجاز معجزات و پاسخ به اشکال مذکور</span> </h3> <p> در پاسخ این اشکال می‌گوییم: که خیر، گفتار ما مستلزم این تالی فاسد نیست، چون ما نگفتیم معجزه از این جهت معجزه است که مستند بعوامل طبیعی مجهول است، تا شما بگوئید هر جا که جهل مبدل بعلم شد، معجزه هم از معجزه بودن و از حجیت می‌افتد، و نیز نگفتیم معجزه از این جهت معجزه است که مستند بعوامل طبیعی غیر عادی است، بلکه گفتیم، از این جهت معجزه است که عوامل طبیعی و غیر عادیش مغلوب نمیشود، و همواره قاهر و غالب است. </p> <p>مثلا بهبودی یافتن یک جذامی بدعای مسیح ع، از این جهت معجزه است که عامل آن امری است که هرگز مغلوب نمیشود، یعنی کسی دیگر اینکار را نمیتواند انجام دهد، مگر آنکه او نیز صاحب کرامتی چون مسیح باشد، و این منافات ندارد که از راه معالجه و دواء هم بهبودی نامبرده حاصل بشود، چون بهبودی از راه معالجه ممکن است مغلوب و مقهور معالجه‌ای قوی‌تر از خود گردد، یعنی طبیبی دیگر بهتر از طبیب اول معالجه کند، ولی نام آن را معجزه نمیگذاریم. </p> <h3>7-قرآن کریم معجزه را برهان بر حقانیت رسالت میداند، نه دلیلی عامیانه. </h3> <p> در اینجا سؤالی پیش می‌آید و آن اینست که چه رابطه‌ای میان معجزه و حقانیت ادعای رسالت هست؟ با اینکه عقل آدمی هیچ تلازمی میان آن دو نمی‌بیند، و نمیگوید: اگر مدعی رسالت راست بگوید، باید کارهای خارق العاده انجام دهد، و گر نه معارفی را که آورده همه باطل است، هر چند که دو دو تا چهار تا باشد. </p> <p>و از ظاهر قرآن کریم هم بر می‌آید که نمی‌خواهد چنین ملازمه‌ای را اثبات کند، چون هر جا سخن از داستانهای جمعی از انبیاء، چون هود، و صالح، و موسی، و عیسی، و محمد ع، بمیان آورده، معجزاتشان را هم ذکر می‌کند، که بعد از انتشار دعوت، مردم از ایشان معجزه و آیتی خواستند، تا بر حقیت دعوتشان دلالت کند، و ایشان هم همان چه را خواسته بودند آوردند. </p> <p>و ای بسا در اول بعثت و قبل از درخواست مردم معجزاتی را دارا میشدند، هم چنان که خدای تعالی بنقل قرآن کریم در شبی که موسی را برسالت بر می‌گزیند، معجزه عصا و ید بیضاء را باو و هارون داد <span class="aya" rel="20_42" data-words="1-10">اذهب أنت و أخوک بآیاتی، و لا تنیا فی ذکری</span>، تو و برادرت معجزات مرا بردار و برو در یاد من سستی مکنید،<span class="footnote" rel="1" title="سوره طه آیه ۴۲">*</span> و از عیسی ع نقل می‌کند که فرمود:  <span class="aya" rel="3_49" data-words="1-51">و رسولا إلی بنی إسرائیل، أنی قد جئتکم بآیة من ربکم، أنی أخلق لکم من الطین کهیئة الطیر، فأنفخ فیه، فیکون طیرا بإذن الله، و أبرئ الأکمه و الأبرص، و أحی الموتی بإذن الله، و أنبئکم، بما تأکلون، و ما تدخرون فی بیوتکم، إن فی ذلک لآیة لکم إن کنتم مؤمنین</span>، و فرستاده‌ای بسوی بنی اسرائیل گسیل داشتم،   <code class="page" rel="1,130"/> که می‌گفت: من آیتی از ناحیه پروردگارتان آورده‌ام، من برای شما از گل مجسمه مرغی میسازم، بعد در آن میدمم، ناگهان باذن خدا مرغ زنده میشود، و کور مادر زاد و جذامی را شفا میدهم، و مردگان را باذن خدا زنده می‌کنم، و بشما خبر میدهم که امروز چه خورده‌اید، و در خانه چه ذخیره‌ها دارید، همه اینها آیتهایی است برای شما اگر که ایمان بیاورید،<span class="footnote" rel="1" title="سوره آل عمران آیه ۴۹">*</span> و همچنین قبل از انتشار دعوت اسلام قرآن را بعنوان معجزه بوی داده‌اند. </p> <p>با اینکه همانطور که در اشکال گفتیم، هیچ تلازمی میان حق بودن معارفی که انبیاء و رسل در باره مبدء و معاد آورده‌اند، و میانه آوردن معجزه نیست؟ علاوه بر نبودن ملازمه، اشکال دیگر اینکه: اصلا معارفی که انبیاء آورده‌اند، تمام بر طبق برهانهایی روشن و واضح است، و این براهین هر عالم و بصیری را از معجزه بی نیاز می‌کند، و بهمین جهت بعضی گفته‌اند: اصلا معجزه برای قانع کردن عوام الناس است، چون عقلشان قاصر است از اینکه حقایق و معارف عقلی را درک کنند، بخلاف خاصه مردم، که در پذیرفتن معارف آسمانی هیچ احتیاجی بمعجزه ندارند. </p> <p>جواب از این اشکال اینست که انبیاء و رسل، هیچیک هیچ معجزه‌ای را برای اثبات معارف خود نیاوردند، و نمی‌خواستند با آوردن معجزه مسئله توحید و معاد را که عقل خودش بر آنها حکم می‌کند اثبات کنند، و در اثبات آنها بحجت عقل اکتفاء کردند، و مردم را از طریق نظر و استدلال هوشیار ساختند. </p> <p>هم چنان که قرآن کریم در استدلال بر توحید می‌فرماید:  <span class="aya" rel="14_10" data-words="1-10">قالت رسلهم: أ فی الله شک فاطر السماوات و الأرض</span>؟ رسولان ایشان بایشان می‌گفتند: آیا در وجود خدا پدید آرنده آسمانها و زمین شکی هست؟ !<span class="footnote" rel="2" title="سوره ابراهیم آیه ۱۰">*</span>، و در احتجاج بر مسئله معاد می‌فرماید:  <span class="aya" rel="38_27-28" data-words="1-33">و ما خلقنا السماء و الأرض و ما بینهما باطلا، ذلک ظن الذین کفروا، فویل للذین کفروا من النار، أم نجعل الذین آمنوا و عملوا الصالحات کالمفسدین فی الأرض؟ أم نجعل المتقین کالفجار</span>؟ ما آسمان و زمین و آنچه بین آن دو است بباطل نیافریدیم، این پندار کسانی است که کافر شدند، پس وای بر کسانی که کفر ورزیدند، از آتش، آیا ما با آنان که ایمان آورده و عمل صالح کردند، چون مفسدان در زمین معامله می‌کنیم؟ و یا متقین و فجار را بیک چوب میرانیم؟<span class="footnote" rel="3" title="سوره ص آیه ۲۸">*</span> نه اینکه برای اثبات این معارف متوسل بمعجزه شده باشند، بلکه معجزه را از این بابت آوردند که مردم از ایشان در خواست آن را کردند، تا بحقانیت دعویشان پی ببرند. </p> <p>       <code class="page" rel="1,131"/> و حق چنین در خواستی هم داشتند، برای اینکه عقل مردم بایشان اجازه نمیدهد دنبال هر ادعایی را بگیرند، و زمام عقاید خود را بدست هر کسی بسپارند، بلکه باید بکسی ایمان بیاورند که یقین داشته باشند از ناحیه خدا آمده آری کسی که ادعا میکند فرستاده خدا است، و خدا از طریق وحی یا بدون واسطه وحی با وی سخن میگوید، و یا فرشته‌ای بسوی او نازل میشود، ادعای امری خارق العاده میکند، چون وحی و امثال آن از سنخ ادراکات ظاهری و باطنی که عامه مردم آن را میشناسند، و در خود می‌یابند، نیست، بلکه ادراکی است مستور از نظر عامه مردم، و اگر این ادعا صحیح باشد، معلوم است که از غیب و ما ورای طبیعت تصرفاتی در نفس وی میشود، و بهمین جهت با انکار شدید مردم روبرو میشود. </p> <h3> <span class="title" rel="2_21 2_22 2_23 2_24 2_25">دو نوع عکس العمل مردم در انکار دعوی انبیاء ع </span> </h3> <p> و مردم در انکار دعوی انبیاء یکی از دو عکس العمل را نشان دادند، جمعی در مقام ابطال دعوی آنان بر آمده، و خواستند تا با استدلال آن را باطل سازند، از آن جمله گفتند:  <span class="aya" rel="14_10" data-words="22-33">إن أنتم إلا بشر مثلنا، تریدون أن تصدونا عما کان یعبد آباؤنا</span>، شما جز بشری مثل ما نیستید، و با اینحال میخواهید ما را از پرستش چیزهایی که پدران ما می‌پرستیدند باز بدارید،<span class="footnote" rel="1" title="سوره ابراهیم آیه ۱۰">*</span> که حاصل استدلالشان اینست که شما هم مثل سایر مردمید، و مردم در نفس خود چنین چیزهایی که شما برای خود ادعا می‌کنید نمی‌یابند، با اینکه آنها مثل شما و شما مثل ایشانید، و اگر چنین چیزی برای یک انسان ممکن بود، برای همه بود، و یا همه مثل شما میشدند. </p> <p>و از سوی دیگر یعنی از ناحیه انبیاء جوابشان را بنا بر حکایت قرآن کریم چنین دادند:  <span class="aya" rel="14_11" data-words="1-17">قالت لهم رسلهم إن نحن إلا بشر مثلکم، و لکن الله یمن علی من یشاء من عباده</span>، رسولان ایشان بایشان گفتند: ما همانطور که شما می‌گویید جز بشری مثل شما نیستیم، تنها تفاوت ما با شما منتی است که خدا بر هر کسی بخواهد می‌گذارد،<span class="footnote" rel="2" title="سوره ابراهیم آیه ۱۱">*</span> یعنی مماثلت را قبول کرده گفتند: رسالت از منت‌های خاصه خدا است، و اختصاص بعضی از مردم به بعضی از نعمت‌های خاصه، منافاتی با مماثلت ندارد، هم چنان که می‌بینیم: بعضی از مردم به بعضی از نعمت‌های خاصه اختصاص یافته‌اند و اگر خدا بخواهد این خصوصیت را نسبت به بعضی قائل شود مانعی نیست که جلوگیرش شود، نبوت هم یکی از آن خصوصیت‌ها است، که خدا انبیاء را بدان اختصاص داده، هر چند که میتوانست بغیر ایشان نیز بدهد. </p> <p>نظیر این احتجاج که علیه انبیاء کردند، استدلالی است که علیه رسول اسلام ص کردند، و قرآن آن را چنین حکایت میکند:  <span class="aya" rel="38_8" data-words="1-6">أ أنزل علیه الذکر من بیننا</span>، آیا از میانه همه ما مردم، قرآن تنها باو نازل شود؟<span class="footnote" rel="3" title="سوره ص آیه ۸">*</span> و نیز حکایت می‌کند که گفتند:  <span class="aya" rel="43_31" data-words="3-12">لو لا نزل هذا القرآن علی رجل من القریتین عظیم</span>؟       <code class="page" rel="1,132"/> چرا این قرآن بر یکی از دو مردان بزرگ این دو محل نازل نشد<span class="footnote" rel="1" title="زخرف آیه ۳۱">*</span>. </p> <p>باز نظیر این احتجاج و یا قریب بان، احتجاجی است که در آیه:  <span class="aya" rel="25_7-8" data-words="1-29">و قالوا ما لهذا الرسول یأکل الطعام و یمشی فی الأسواق؟ لو لا أنزل إلیه ملک فیکون معه نذیرا؟، أو یلقی إلیه کنز؟ أو تکون له جنة یأکل منها</span>، گفتند: این چه پیغمبری است که‌غذا میخورد، و در بازارها راه می‌رود؟ اگر پیغمبر است، چرا فرشته‌ای بر او نازل نمیشود، تا با او بکار انذار بپردازد، و چرا گنجی برایش نمی‌افتد، و یا باغی ندارد که از آن بخورد؟<span class="footnote" rel="2" title="سوره فرقان آیه ۸">*</span> بچشم میخورد. </p> <p>چون خواسته‌اند بگویند: ادعای رسالت، ایجاب می‌کند که شخص رسول مثل ما مردم نباشد، چون حالاتی از قبیل وحی و غیره دارد که در ما نیست، و با این حال چرا این رسول طعام میخورد، و در بازارها راه می‌رود، تا لقمه نانی بدست آورد؟ او باید برای اینکه محتاج کاسبی نشود، گنجی نزدش بیفتد و دیگر محتاج بامدن بازار و کار و کسب نباشد، و یا باید باغی داشته باشد که از آن ارتزاق کند، نه اینکه از همان طعامها که ما میخوریم استفاده کند، دیگر اینکه باید فرشته‌ای با او باشد که در کار انذار کمکش کند. </p> <p>و خدای تعالی استدلالشان را رد نموده فرمود: <span class="aya" rel="25_9" data-words="1-9">انظر کیف ضربوا لک الأمثال، فضلوا فلا یستطیعون سبیلا</span><span class="footnote" rel="3" title="سوره فرقان آیه ۹">*</span> تا آنجا که میفرماید: <span class="aya" rel="25_20" data-words="1-25">و ما أرسلنا قبلک من المرسلین، إلا إنهم لیأکلون الطعام، و یمشون فی الأسواق، و جعلنا بعضکم لبعض فتنة، أ تصبرون؟ و کان ربک بصیر</span>، ببین چگونه مثلها می‌زنند، و این بدان جهت است که گمراه شده نمیتوانند راهی پیدا کنند-تا آنجا که می‌فرماید-و ما قبل از تو هیچیک از پیغمبران را نفرستادیم، الا اینکه آنان نیز طعام میخوردند، و در بازارها راه میرفتند، و ما بعضی از شما را مایه فتنه بعضی دیگر کرده‌ایم، ببینیم آیا خویشتن داری می‌کنید یا نه، البته پروردگار تو بینا است<span class="footnote" rel="4" title="سوره فرقان آیه ۲۰">*</span> و در جای دیگر از استدلال نامبرده آنان این قسمت را که می‌گفتند: باید فرشته‌ای نازل شود، رد نموده می‌فرماید:  <span class="aya" rel="6_9" data-words="1-11">و لو جعلناه ملکا لجعلناه رجلا، و للبسنا علیهم ما یلبسون</span>، بفرض هم که آن رسول را فرشته می‌کردیم باز در صورت مردی می‌کردیم و امر را بر آنان مشتبه میساختیم.<span class="footnote" rel="5" title="سوره انعام آیه ۹">*</span> باز قریب بهمین استدلال را در آیه:  <span class="aya" rel="25_21" data-words="1-22">و قال الذین لا یرجون لقاءنا، لو لا أنزل علینا الملائکة؟ أو نری ربنا لقد استکبروا فی أنفسهم، و عتوا عتوا کبیرا</span>، آنان که امید دیدار ما ندارند، گفتند: چرا ملائکه بر خود ما نازل نمیشود؟ و چرا پروردگارمان را نمی‌بینیم؟ راستی چقدر پا از گلیم خود بیرون           <code class="page" rel="1,133"/> نهادند، و چه طغیان بزرگی مرتکب شدند؟ !،<span class="footnote" rel="1" title="سوره فرقان آیه ۲۱">*</span> از ایشان حکایت کرده چون در این گفتارشان خواسته‌اند با این توقع که خودشان نزول ملائکه و یا پروردگار را ببینند، دعوی رسالت رسول خدا ص را باطل کنند، و بگویند: ما هم که مثل اوئیم، پس چرا خودمان نزول ملائکه را نبینیم؟ و چرا خودمان پروردگارمان را دیدار نکنیم؟ ! خدای تعالی استدلالشان را رد نموده و فرموده:  <span class="aya" rel="25_22" data-words="1-11">یوم یرون الملائکة، لا بشری یومئذ للمجرمین، و یقولون حجرا محجورا</span>، روزی خواهد رسید که ملائکه را ببینند، اما روزی که مجرمین مژده‌ای ندارند و در امانخواهی فریادشان به حجرا حجرا بلند میشود<span class="footnote" rel="2" title="سوره فرقان آیه ۲۲">*</span> و حاصل معنای آن این است که این کفار با این حال و وصفی که دارند، ملائکه را نمی‌بینند، مگر در حال مردن، هم چنان که در جای دیگر همین پاسخ را داده و فرموده:  <span class="aya" rel="15_6-8" data-words="1-28">و قالوا: یا أیها الذی نزل علیه الذکر إنک لمجنون، لو ما تأتینا بالملائکة؟ إن کنت من الصادقین، ما ننزل الملائکة إلا بالحق، و ما کانوا إذا منظرین</span>، گفتند: ای کسی که ذکر بر او نازل شده، تو دیوانه‌ای، اگر راست می‌گویی، چرا این ملائکه بسر وقت خود ما نیاید؟  مگر ما از تو کمتریم؟ اینان میدانند که ما ملائکه را جز بحق نازل نمیکنیم، و وقتی بحق نازل کنیم دیگر بایشان مهلت نمیدهند.<span class="footnote" rel="3" title="سوره حجر آیه ۸">*</span> این چند آیه اخیر علاوه بر وجه استدلال، نکته‌ای اضافی دارد، و آن این است که اعتراف براستگویی رسول خدا ص کرده‌اند، چیزی که هست میگویند: خود او نمیداند آنچه که میگوید، اما وحی آسمانی نیست، بلکه هذیانهایی است که بیماری جنون در او پدید آورده، هم چنان که در جای دیگر از ایشان حکایت میکند که گفتند:  <span class="aya" rel="54_9" data-words="9-11">مجنون و ازدجر</span>، اجنه او را آزار میدهند.<span class="footnote" rel="4" title="سوره قمر آیه ۹">*</span> و کوتاه سخن آنکه امثال آیات نامبرده در مقام بیان استدلالهایی است که کفار از طریق مماثلت بر ابطال دعوی نبوت انبیاء کرده‌اند. </p> <h3> <span class="title" rel="2_21 2_22 2_23 2_24 2_25">در خواست معجزه بعنوان حجت و شاهد از انبیاء برای پذیرش دعوت آنها</span> </h3> <p> عکس العمل دوم که مردم در برابر دعوت انبیاء نشان دادند، این بود که دعوت آنان را نپذیرفتند مگر وقتی که حجت و شاهدی بر صدق دعوی خود بیاورند، برای اینکه دعوی انبیاء مشتمل بر چیزهایی بود که نه دلها و نه عقول بشر آشنایی با آن نداشت، و لذا باصطلاح فن مناظره از راه منع با سند وارد شدند، و منظورشان از شاهد همان معجزه است. </p> <p>توضیح اینکه ادعای نبوت و رسالت، از هر نبی و رسولی که قرآن نقل کرده، با ادعای وحی و سخن گویی با خدا، و یا به گفتگوی با واسطه و بی واسطه نقل کرده، و این مطلبی است که هیچیک از حواس ظاهری انسان با آن آشنایی ندارد، و حتی تجربه نیز نمیتواند انسان را با آن آشنا         <code class="page" rel="1,134"/> سازد، در نتیجه از دو جهت مورد اشکال واقع میشود. </p> <p>اول اینکه شما انبیاء چه دلیلی بر این ادعا دارید که وحی بر ما نازل میشود؟ دوم اینکه، ما دلیل بر نبود چنین چیزی داریم، و آن اینست که وحی و گفتگوی با خدا، و دنباله‌های آن، که همان تشریع قوانین و تربیت‌های دینی است، همه از اموری است که برای بشر قابل لمس نیست، و بشر آن را در خود احساس نمیکند، و قانون جاری در اسباب و مسببات نیز منکر آنست، پس این ادعاء ادعای بر امری خارق العاده است، که قانون عمومی علیت آن را جائز نمیداند. بنا بر این اگر پیغمبری چنین ادعایی بکند، و در دعویش راستگو هم باشد، لازمه دعویش این است که با ما وراء طبیعت اتصال و رابطه داشته باشد، و مؤید به نیرویی الهی باشد، که آن نیرو میتواند عادت را خرق کند، و وقتی یک پیغمبر دارای نیرویی است که عادت را خرق می‌کند، باید معجزه مورد نظر ما را هم بتواند بیاورد، چون فرقی میان آن خارق العاده و این خارق العاده نیست، و حکم امثال یکی است، اگر منظور خدا هدایت مردم از طرق خارق العاده یعنی از راه نبوت و وحی است، باید این نبوت و وحی را با خارق العاده‌ی دیگری تایید کند، تا مردم آن را بپذیرند، و او بمنظور خود برسد. </p> <p>این آن علتی است که امتهای انبیا را وادار کرد تا از پیغمبر خود معجزه‌ای بخواهند، تا مصدق نبوتشان باشد، و منظورشان از درخواست معجزه، همانطور که گفته شد تصدیق نبوت بوده، نه اینکه بر صدق معارف حقه‌ای که بشر را بدان میخواندند دلالت کند، چون آن معارف مانند توحید و معاد همه برهانی است، و احتیاج به معجزه ندارد. </p> <p>مسئله درخواست امتها از پیامبرانشان که معجزه بیاورد، مثل این است که مردی از طرف بزرگ یک قوم پیامی برای آن قوم بیاورد، که در آن پیام اوامر و نواهی آن بزرگ هست، و مردم هم ایمان دارند به اینکه بزرگشان از این دستورات جز خیر و صلاح آنان را نمیخواهد، در چنین فرض همین که پیام آرنده احکام و دستورات بزرگ قوم را برای قوم بیان کند، و آن را برهانی نماید، کافی است در اینکه مردم بحقانیت، آن دستورات ایمان پیدا کنند، ولی آن برهانها برای اثبات این معنا که پیام آرنده براستی از طرف آن بزرگ آمده، کافی نیست، لذا مردم اول از او شاهد و دلیل میخواهند، که از کجا می‌گویی: بزرگ ما تو را بسوی ما گسیل داشته؟ درست است که احکامی که برای ما خواندی همه صحیح است، اما باید اثبات کنی که این احکام دستورات بزرگ ما است، یا به اینکه دستخط او را بیاوری، یا به اینکه مهر او در ذیل نامه‌ات باشد، و یا علامت دیگری که ما آن را بشناسیم، داستان انبیاء و معجزه خواستن قومشان، عینا نظیر این مثال است، و لذا قرآن از مشرکین مکه حکایت می‌کند: که گفتند:  <span class="aya" rel="17_93" data-words="15-19">حتی تنزل علینا کتابا نقرؤه</span>، تا آنکه کتابی بیاوری که ما<code class="page" rel="1,135"/> آن را بخوانیم.<span class="footnote" rel="1" title="سوره اسری آیه ۹۳">*</span> پس از آنچه تا کنون گفته شد چند مطلب روشن گردید: اول اینکه میانه دعوی نبوت و قدرت بر آوردن معجزه ملازمه هست، و معجزه‌دلیل بر صدق دعوی پیغمبر است، و در این دلالت فرقی میان عوام و خواص مردم نیست. </p> <p>دوم اینکه وحیی که انبیاء از غیب می‌گیرند، از سنخ مدرکات ما، و آنچه که ما با حواس و با عقل نظری خود درک می‌کنیم، نیست، و وحی غیر فکر صائب است، و این معنا در قرآن کریم از واضحات قرآن است، بطوری که احدی در آن تردید نمی‌کند، و اگر کسی کمترین تامل و دقت نظر و انصاف داشته باشد، آن را در می‌یابد. </p> <h3> <span class="title" rel="2_21 2_22 2_23 2_24 2_25">انحراف جمعی از اهل علم معاصر با تفسیر مادی حقائق دینی و از آن جمله معجزه</span> </h3> <p> ولی متاسفانه جمعی از اهل علم معاصر، در همین جا منحرف شده‌اند، و همانطور که در سابق نیز اشاره کرده‌ایم، گفته‌اند: اساس معارف الهی و حقایق دینی بر اصالت ماده و تحول و تکامل آنست، چون اساس علوم طبیعی بر همان است، در نتیجه تمامی ادراک‌های انسانی را در خواص ماده دانسته‌اند، که ماده دماغ، آن را ترشح میدهد، و نیز گفته‌اند: تمامی غایات وجودی و همه کمالات حقیقی، چه افراد برای درک آن تلاش کنند، و چه اجتماعات، همه و همه مادی است. </p> <p>و در دنبال این دعوی بدون دلیل خود نتیجه گرفته‌اند: که پس نبوت هم یک نوع نبوغ فکری، و صفای ذهنی است، که دارنده آن که ما او را پیغمبر می‌نامیم بوسیله این سرمایه کمالات اجتماعی قوم خود را هدف همت قرار میدهد، و باین صراط می‌افتد، که قوم خویش را از ورطه وحشیت و بربریت بساحت حضارت و تمدن برساند، و از عقائد و آرایی که از نسلهای گذشته بارث برده، آنچه را که قابل انطباق با مقتضیات عصر و محیط زندگی خودش هست، منطبق می‌کند، و بر همین اساس قوانین اجتماعی و کلیات عملی بر ایشان تشریع نموده، با آن اصول و قوانین اعمال حیاتی آنان را اصلاح می‌کند، و برای تتمیم آن، احکام، و اموری عبادی نیز جعل می‌کند، تا بوسیله آن عبادتها خصوصیات روحی آنان را نیز حفظ کرده باشد، چون جامعه صالح و مدینه فاضله جز با داشتن چنین مراسمی درست نمی‌شود. </p> <p>از این تئوریها و فرضیات که جز در ذهن، و در عالم فرض، جایی ندارد، نتیجه گرفته‌اند که اولا: پیغمبر آن کسی است که دارای نبوغ فکری باشد، و قوم خود را دعوت کند، تا باصلاح محیط اجتماعی خود بپردازند. </p> <p>و ثانیا: وحی بمعنای نقش بستن افکار فاضله در ذهن انسان نامبرده است. </p> <p>   <code class="page" rel="1,136"/> و ثالثا: کتاب آسمانی عبارت است از مجموع همان افکار فاضله، و دور از هوس و از اغراض نفسانی شخصی. </p> <p>و رابعا: ملائکه که انسان نامبرده از آنها خبر میدهد، عبارتند از قوای طبیعی‌ای که در عالم طبیعت امور طبیعی را اداره می‌کند، و یا عبارتست از قوای نفسانیه‌ای که کمالات را به نفس افاضه می‌کند، و در میان ملائکه خصوص روح القدس عبارتست از مرتبه‌ای از روح طبیعی مادی، که این افکار از آن ترشح میشود. </p> <p>و در مقابل، شیطان عبارتست از مرتبه‌ای از روح که افکار زشت و پلید از آن ترشح می‌گردد، و انسان را بکارهای زشت و بفساد انگیزی در اجتماع دعوت می‌کند، و روی همین اساس واهی، تمامی حقایقی را که انبیاء از آن خبر داده‌اند، تفسیر می‌کنند، و سر هر یک از لوح، و قلم، و عرش، و کرسی، و کتاب، حساب و بهشت، و دوزخ، از این قبیل حقایق را ببالینی مناسب با اصول نامبرده می‌خوابانند. </p> <p>و خامسا: بطور کلی، دین تابع مقتضیات هر عصری است، که با تحول آن عصر بعصری دیگر باید متحول شود. </p> <p>و سادسا: معجزاتی که از انبیاء نقل شده، همه دروغ است، و خرافاتی است که بان حضرات نسبت داده‌اند، و یا از باب اغراق گویی حوادثی عادی بوده، که بمنظور ترویج دین، و حفظ عقائد عوام، از اینکه در اثر تحول اعصار متحول شود، و یا حفظ حیثیت پیشوایان دین، و رؤسای مذهب، از سقوط، بصورت خارق العاده‌اش در آورده، و نقل کرده‌اند، و از این قبیل یاوه‌سرایی‌هایی که یک عده آن را سروده، و جمعی دیگر هم از ایشان پیروی نموده‌اند. </p> <p>و نبوت باین معنا به خیمه شب بازیهای سیاسی شبیه‌تر است، تا به رسالت الهی، و چون بحث و گفتگو در پیرامون این سخنان، خارج از بحث مورد نظر است، لذا از پرداختن پاسخ بدانها صرفنظر نموده می‌گذریم. </p> <p>آنچه در اینجا میتوانیم بگوئیم، این است که کتابهای آسمانی، و بیاناتی که از پیغمبران بما رسیده، بهیچ وجه با این تفسیری که آقایان کرده‌اند، حتی کمترین سازش و تناسب را ندارد. </p> <p>خواهید گفت: آخر صاحبان این نظریه‌ها، باصطلاح دانشمندند، و همانهایند که مو را از ماست می‌کشند، چطور ممکن است حقیقت دین و حقانیت آورندگان ادیان را نفهمند؟ !در پاسخ می‌گوییم: عینک انسان بهر رنگ که باشد، موجودات را بان رنگ بآدمی نشان میدهد، و دانشمندان مادی همه چیز را با عینک مادیت می‌بینند، و چون خودشان هم مادی و فریفته مادیاتند، لذا در نظر آنان معنویات و ما ورای طبیعت مفهوم ندارد، و هر چه از حقائق دین که برتر از ماده‌اند<code class="page" rel="1,137"/> بگوششان بخورد تا سطح مادیت پائینش آورده، معنای مادی جامدی برایش درست می‌کنند،  عینا مانند کودک خاک‌نشین، که عالیترین شیرینی را تا با کثافت آغشته نکند نمیخورد. </p> <p>البته آنچه از آقایان شنیدی، در حقیقت تطور جدیدی است، که یک فرضیه قدیمی بخود گرفته، چون در قدیم نیز اشخاصی بودند که تمامی حقائق دینی را باموری مادی تفسیر می‌کردند، با این تفاوت، که آنها می‌گفتند: این حقائق مادی در عین اینکه مادی هستند، از حس ما غایبند، عرش، و کرسی، و لوح، و قلم، و ملائکه، و امثال آن، همه مادی هستند، و لکن دست حس و تجربه ما بانها نمیرسد. </p> <p>این فرضیه در قدیم بود، لکن بعد از آنکه قلمرو علوم طبیعی توسعه یافت، و اساس همه بحث‌ها حس و تجربه شد، اهل دانش ناگزیر حقائق نامبرده را بعنوان اموری مادی انکار کردند، چون نه تنها با چشم معمولی دیده نمیشدند، حتی با چشم مسلح به تلسکوپ و امثال آن نیز محسوس نبودند، و برای اینکه یکسره زیراب آنها را نزنند، و هتک حرمت دین نکنند، و نیز علم قطعی خود را مخدوش نسازند، حقائق نامبرده را باموری مادی برگردانیدند. </p> <p>و این دو طائفه از اهل علم، یکی یاغی، و دیگری طاغیند، دسته اول که از قدمای متکلمین، یعنی دارندگان علم کلامند، از بیانات دینی آنچه را که باید بفهمند فهمیده بودند، چون بیانات دینی مجازگویی نکرده، ولی بر خلاف فهم و و جدان خود، تمامی مصادیق آن بیانات را اموری مادی محض دانستند، وقتی از ایشان پرسیده شد: آخر این عرش مادی و کرسی، و بهشت و دوزخ و لوح و قلم مادی کجایند که دیده نمیشوند؟ در پاسخ گفتند: اینها مادیاتی غایب از حسند، در حالی که واقع مطلب بر خلاف آن بود. </p> <p>دسته دوم نیز بیانات واضح و روشن دین را از مقاصدش بیرون نموده، بر حقایقی مادی و دیدنی و لمس کردنی تطبیق نمودند، با اینکه نه آن امور، مقصود صاحب دین بود، و نه آن بیانات و الفاظ بر آن امور تطبیق میشد. </p> <p>و بحث صحیح و دور از غرض و مرض، اقتضاء می‌کند، که این بیانات لفظی را بر معنایی تفسیر کنیم، که عرف و لغت آن را تعیین کرده باشند، و عرف و لغت هر چه در باره کلمات عرش و کرسی و غیره گفته‌اند، ما نیز همان را بگوئیم، و آن گاه در باره مصادیق آنها، از خود کلام استمداد بجوئیم، چون کلمات دینی بعضی بعض دیگر را تفسیر می‌کند، سپس آنچه بدست آمد، بعلم و نظریه‌های آن عرضه بداریم، ببینیم آیا علم این چنین مصداقی را قبول دارد؟ و یا آنکه آن را باطل میداند؟. </p> <p>در این بین اگر بتحقیقی برخوردیم، که نه مادی بود، و نه آثار و احکام ماده را داشت، <code class="page" rel="1,138"/> می‌فهمیم پس راه اثبات و نفی این مصداق غیر آن راهی است که علوم طبیعی در کشف اسرار طبیعت طی می‌کند، بلکه راه دیگری است، که ربطی بعلوم طبیعی ندارد، آری علمی که در باره اسرار و حقایق داخل طبیعت بحث می‌کند، چه ارتباطی با حقایق خارج از طبیعت دارد؟ و اگر هم بخواهد در آن گونه مسائل دست درازی نموده، چیزی را اثبات و یا نفی کند، در حقیقت فضولی کرده است، و نباید باثبات و نفی آن اعتنایی کرد. </p> <p>و آن دانشمند طبیعی دانی هم که در اینگونه مسائل غیر طبیعی دخل و تصرفی کرده، و اظهار نظری نموده، نیز فضولی کرده، و بیهوده سخن گفته است، و بکسی میماند که عالم بعلم لغت است، و بخواهد از علم خودش احکام فلکی را اثبات و یا نفی کند، بنظرم همین مقدار برای روشن شدن خواننده عزیز کافی است، و بیشترش اطاله سخن است، لذا به تفسیر بقیه آیات مورد بحث می‌پردازیم. </p> <h3> <span class="title" rel="2_21 2_22 2_23 2_24 2_25">بیان آیات</span> </h3> <h3> <span class="title" rel="2_24 2_21 2_25 2_22 2_23">توضیح فاتقوا النار التی وقودها الناس و الحجارة... </span> </h3> <p> <span class="aya" rel="2_24" data-words="7-13">فاتقوا النار التی وقودها الناس و الحجارة</span> الخ، هر چند سوق آیات از اول سوره بمنظور بیان حال منافقین، و کفار، و متقین بود، و میخواست حال هر سه طائفه را بیان کند، لکن خدای سبحان، از آنجایی که در آیه: <span class="aya" rel="2_21" data-words="1-5">یا أیها الناس اعبدوا ربکم</span> الخ، خطاب را متوجه هر سه کرد، و همه مردم را بسوی پرستش خود دعوت نمود، قهرا مردم در مقابل این دعوت به دو قسم تقسیم شدند، پذیرنده و نپذیرنده، چون بطور کلی دعوت از حیث اجابت و عدم اجابت بغیر از این دو طائفه تقسیم نمی‌پذیرد، و مردم در برابر آن یا مؤمنند. و یا کافر، و اما در منافق سخن از ظاهر و باطن بمیان می‌آید، و وقتی شخصی منافق شناخته میشود، که زبان و دلش یکسان نباشد، و در نتیجه مردم در دعوت نامبرده یا زبان و قلبشان با هم آن را می‌پذیرند، و بدان ایمان می‌آورند، و یا هم با زبان و هم با قلب آن را انکار می‌کنند، و یا آنکه بزبان می‌پذیرند، و با قلب انکار می‌کنند، و شاید بهمین جهت بود که در آیه مورد بحث و آیه بعدش مردم را دو دسته کرد، و منافقین را نام نبرد، و نیز بهمین جهت بجای عنوان متقین عنوان مؤمنین را ذکر کرد. </p> <p>و اما الفاظ آیه: کلمه وقود بمعنای آتش‌گیرانه است،  که در قدیم به صورت سنگ و چخماق بود، و در امروز به صورت فندک در آمده و در آیه مورد بحث تصریح کرده: به اینکه آتش‌گیرانه دوزخ، انسانهایند، که خود باید در آن بسوزند، پس انسانها هم آتش‌گیرانه‌اند، و هم هیزم آن، و این معنا در آیه: <span class="aya" rel="40_72" data-words="3-6">ثم فی النار یسجرون</span><span class="footnote" rel="1" title="سوره مؤمن آیه ۷۲">*</span> نیز آمده، چون می‌فرماید: سپس در آتش افروخته می‌شوند، و همچنین آیه:  <span class="aya" rel="104_6-7" data-words="1-7">نار الله الموقدة، التی تطلع علی الأفئدة</span>، آتش افروخته که از دلها   <code class="page" rel="1,139"/> سر می‌زند.<span class="footnote" rel="1" title="سوره حمزه آیه ۷">*</span> پس معلوم میشود که انسان در آتشی معذب می‌شود، که خودش افروخته، و این جمله که مورد بحث ما است، نظیر جمله‌ایست که قرآن کریم در باره بهشتیان فرموده، و آن اینست:  <span class="aya" rel="2_25" data-words="15-30">کلما رزقوا منها من ثمرة رزقا، قالوا هذا الذی رزقنا من قبل، و أتوا به متشابها</span>، از میوه‌های بهشت بهر رزقی که می‌رسند، میگویند این همان است که قبلا هم روزیمان شد و آنچه را که بایشان داده میشود شبیه با توشه‌ای می‌یابند، که از دنیا با خود برده‌اند.<span class="footnote" rel="2" title="سوره بقره آیه ۲۵">*</span> چه، هم از جمله مورد بحث و هم از این آیه بر می‌آید: آدمی در جهان دیگر، جز آنچه خودش در این جهان برای خود تهیه کرده چیزی ندارد، هم چنان که از رسول خدا ص هم روایت شده که فرمود:  همانطور که زندگی می‌کنید، میمیرید، و همانطور که‌میمیرید، مبعوث میشوید تا آخر حدیث.<span class="footnote" rel="3" title="الکامل فی التاریخ لابن الاثیر ج ۲ ص ۶۱ به عبارت لتموتن کما تنامون و لتبعثن کما تستیقظون و بحار جلد ۷ ص ۴۷ ح ۱">*</span> هر چند میان دو طائفه، این فرق هست، که اهل بهشت را علاوه بر آنچه خود تهیه کرده‌اند میدهند، چون قرآن می‌فرماید:  <span class="aya" rel="50_35" data-words="1-7">لهم ما یشاؤن فیها و لدینا مزید</span>، هر چه بخواهند در اختیار دارند، و نزد ما بیش از آنهم هست.<span class="footnote" rel="4" title="سوره ق آیه ۳۵">*</span> و اما کلمه حجارة، مقصود از این کلمه، در جمله‌ <span class="aya" rel="2_24" data-words="10-13">وقودها الناس و الحجارة</span> همان سنگهایی است که بعنوان بت می‌تراشیدند، و می‌پرستیدند بشهادت اینکه در جای دیگر فرموده:  <span class="aya" rel="21_98" data-words="1-9">إنکم و ما تعبدون من دون الله حصب جهنم</span>، شما و آنچه می‌پرستید هیزم جهنمید<span class="footnote" rel="5" title="سوره انبیاء آیه ۹۸">*</span>، چون کلمه حصب نیز بهمان معنی وقود است. </p> <p><code class="aya" rel="2_25"/> <span class="aya" rel="2_25" data-words="31-35">و لهم فیها أزواج مطهرة</span> کلمه ازواج قرینه‌ایست که دلالت می‌کند بر اینکه مراد بطهارت طهارت از همه انواع قذارتها و مکارهی است که مانع از تمامیت الفت و التیام و انس میشود، چه قذارتهای ظاهری و خلقتی، و چه قذارتهای باطنی و اخلاقی. </p> <h3>بحث روایتی‌ <span class="title" rel="2_21 2_22 2_23 2_24 2_25"> شامل یک روایت در باره <em>ازدواج مطهره</em> </span> </h3> <p> مرحوم صدوق روایت کرده که شخصی از امام صادق ع معنای این آیه را پرسید، فرمود: ازواج مطهرة، حوریانی هستند که نه حیض دارند و نه حدث.<span class="footnote" rel="6" title="من لا یحضره الفقیه فضیه ج ۲ ص ۵۰ ح ۴">*</span> مؤلف: و در بعضی روایات طهارت را عمومیت داده، و بمعنای برائت از تمامی عیب‌ها و مکاره گرفته‌اند. </p> 
