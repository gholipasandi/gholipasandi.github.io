<h3 class="ayas">سوره یوسف آیه‌های ۷ تا ۲۱</h3><code class="section" rel="12_7-21"/><h3>ترجمه آیات</h3> <p> <span class="trans" rel="12_7">به راستی که در سرگذشت یوسف و برادرانش برای پرسش‌کنان عبرتها است.  «۷» </span><span class="trans" rel="12_8">آن دم که گفتند یوسف و برادرش نزد پدرمان از ما که دسته‌ای نیرومندیم محبوب‌ترند، که پدر ما، در ضلالتی آشکار است.  «۸» </span><span class="trans" rel="12_9">یوسف را بکشید، یا به سرزمینی دور بیندازیدش که علاقه پدرتان خاص شما شود، و پس از آن مردمی شایسته شوید.  «۹» </span><span class="trans" rel="12_10">یکی از ایشان گفت: یوسف را مکشید اگر کاری می‌کنید او را به قعر چاه افکنید که بعضی مسافران او را برگیرند.  «۱۰» </span><span class="trans" rel="12_11">گفتند: ای پدر برای چه ما را در باره یوسف امین نمی‌شماری در صورتی که ما از خیرخواهان اوییم.  «۱۱» </span><span class="trans" rel="12_12">فردا وی را همراه ما بفرست که بگردد و بازی کند و ما او را حفاظت می‌کنیم.  «۱۲» </span><span class="trans" rel="12_13">گفت من از اینکه او را ببرید غمگین می‌شوم و می‌ترسم گرگ او را بخورد و شما از او غافل باشید.  «۱۳» </span><span class="trans" rel="12_14">گفتند: اگر با وجود ما که دسته‌ای نیرومندیم گرگ او را بخورد به راستی که ما زیانکار خواهیم بود.  «۱۴» </span><span class="trans" rel="12_15">و چون او را بردند و هم سخن شدند که در قعر چاه قرارش دهند، بدو وحی کردیم که آنان را از این کارشان خبردار خواهی کرد، و آنها ادراک نمی‌کنند.  «۱۵» </span><span class="trans" rel="12_16">شبانگاه گریه‌کنان پیش پدر شدند.  «۱۶» </span><span class="trans" rel="12_17">گفتند: ای پدر ما به مسابقه رفته بودیم و یوسف را نزد بنه خویش گذاشته بودیم پس گرگ او را بخورد، ولی تو سخن ما را گر چه راستگو باشیم باور نداری.  «۱۷» </span><span class="trans" rel="12_18">و پیراهن وی را با خون دروغین بیاوردند، گفت (چنین نیست) بلکه دلهای شما کاری بزرگ را به نظرتان نیکو نموده، صبری نیکو باید و خداست که در این باب از او کمک باید خواست.  «۱۸» </span><span class="trans" rel="12_19">و کاروانی بیامد و مامور آب خویش را بفرستادند، او دلوش در چاه افکند و صدا زد: مژده!این غلامیست. و او را بضاعتی پنهانی قرار دادند و خدا می‌دانست چه می‌کردند.  «۱۹» </span><span class="trans" rel="12_20">و وی را به بهایی ناچیز، درهم‌هایی چند فروختند که به فروش وی بی‌اعتنا بودند.  «۲۰» </span><span class="trans" rel="12_21">آن کس از مردم مصر که وی را خریده بود به زن خود گفت: منزلت وی را گرامی بدار شاید ما را<code class="page" rel="11,118"/> سود دهد یا به فرزندیش گیریم. این چنین یوسف را در آن سرزمین جا دادیم تا تعبیر حوادث رؤیا را تعلیمش دهیم که خدا به کار خویش مسلط است ولی بیشتر مردم نمی‌دانند.  «۲۱» </span></p>                           <h3>بیان آیات</h3> <p> از اینجا شروع به داستان می‌شود، در حقیقت بشارتی که قبلا داده بود عنوان مقدمه‌ای را داشت که بطور اجمال اشاره به سرانجام قصه می‌نمود. </p> <p>آیات مورد بحث فصل اول داستان را متضمن است، که همان مفارقت یوسف از یعقوب و بیرون شدنش از خانه پدر تا پابرجا شدنش در خانه عزیز مصر. البته در خلال این احوال، به چاه انداختن برادران، و بیرون شدنش به دست مکاریان، و فروخته شدنش و حرکتش به سوی مصر نیز اشاره دارد. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">توضیحی در این مورد که چگونه برای سائلان، در داستان یوسف و برادرانش نشانه‌هایی الهی هست </span> </h3> <p> <span class="aya" rel="12_7" data-words="1-8">لقد کان فی یوسف و إخوته آیات للسائلین</span> از این جمله شروع به بیان داستان می‌شود، و در این جمله می‌فرماید: در داستان یوسف و برادرانش آیات الهیی است که دلالت بر توحید او می‌کند، و دلالت می‌کند بر اینکه خدای تعالی ولی‌ بندگان مخلص است، و عهده‌دار امور آنان است تا به عرش عزت بلندشان کرده، در اریکه کمال جلوسشان دهد. پس خدایی که غالب بر امر خویش است، اسباب را هر طوری که بخواهد می‌چیند، نه هر طوری که غیر او بخواهند، و از به کار انداختن اسباب آن نتیجه‌ای که خودش می‌خواهد می‌گیرد، نه آن نتیجه‌ای که بر حسب ظاهر نتیجه آن است. </p> <p>برادران یوسف به وی حسد ورزیده او را در قعر چاهی می‌افکنند و سپس به عنوان برده‌ای او را به مکاریان می‌فروشند و بر حسب ظاهر به سوی هلاکت سوقش می‌دهند، ولی خداوند نتیجه‌ای بر خلاف این ظاهر گرفت و او را به وسیله همین اسباب زنده کرد. آنها کوشیدند تا ذلیلش کنند، و از دامن عزت یعقوب به ذلت بردگی بکشانند خداوند با همین اسباب او را عزیز کرد. آنها خواستند زمینش بزنند، خداوند با همان اسباب بلندش کرد. آنها می‌خواستند محبت یعقوب را از او به خود برگردانند، خداوند قضیه را به عکس کرد. آنها کاری کردند که پدرشان نابینا شد و در اثر دیدن پیراهن خون‌آلود یوسف دیدگان را از دست بداد، خداوند به وسیله همان پیراهن چشم او را به او برگردانید، و به محضی که بشیر پیراهن یوسف را آورده به روی یعقوب انداخت دیدگانش باز شد. </p> <p>و همچنین همواره هر کس می‌خواست او را آزاری برساند خداوند او را نجات می‌داد، و همان قصد سوء را وسیله ظهور و بروز کرامت و جمال ذات او می‌کرد، و در هر راهی که او را<code class="page" rel="11,119"/> بردند که بر حسب ظاهر منتهی به هلاکت و یا مصیبت وی می‌شد، خداوند عینا به وسیله همان راه او را به سرانجامی خیر و به فضیلتی شریف منتهی نمود. </p> <p>و به همین معنا است اشاره یوسف که در مقام معرفی خود برای برادرانش گفت: <span class="aya" rel="12_90" data-words="7-26">أنا یوسف و هذا أخی قد من الله علینا إنه من یتق و یصبر فإن الله لا یضیع أجر المحسنین</span><span class="footnote" rel="1" title="منم یوسف و این برادر من است به تحقیق منت نهاد خدا بر من بدرستی که هر که بپرهیزد و صبر کند پس به درستی که خداوند ضایع نمی‌کند مزد نیکوکاران را سوره یوسف، آیه ۹۰">*</span> و نیز در برابر برادرانش به پدر بزرگوارش گفت: <span class="aya" rel="12_100" data-words="12-44">یا أبت هذا تأویل رءیای من قبل قد جعلها ربی حقا و قد أحسن بی إذ أخرجنی من السجن و جاء بکم من البدو من بعد أن نزغ الشیطان بینی و بین إخوتی</span><span class="footnote" rel="2" title="ای پدر من این است تعبیر خواب من از پیش به تحقیق گردانید آن را پروردگار من راست و به تحقیق نیکویی کرد به من چون بیرون آورد مرا از زندان و آورد شما را از بادیه بعد از آن که فساد کرد شیطان میان من و میان برادران من سوره یوسف، آیه ۱۰۰">*</span> آن گاه وقتی مجذوب جذبه الهی می‌شود با تمام وجود والهش به سوی خدا متوجه و از غیر او روی‌گردان شده می‌گوید: <span class="aya" rel="12_101" data-words="1-20">رب قد آتیتنی من الملک و علمتنی من تأویل الأحادیث فاطر السماوات و الأرض أنت ولیی فی الدنیا و الآخرة...</span><span class="footnote" rel="3" title="پروردگارا تو مرا دادی از پادشاهی و آموختی مرا از تعبیر خوابها ای آفریننده آسمانها و زمین تو مولای من هستی در دنیا و آخرت سوره یوسف، آیه ۱۰۱">*</span> همانطور که قبلا هم اشاره شد از اینکه فرمود: در این آیاتی است برای پرسش کنندگان معلوم می‌شود جماعتی داستان یوسف (ع) را از رسول خدا (ص). </p> <p>پرسیده، و یا مطلبی پرسیده بودند که به وجهی ارتباط با این داستان داشته و در جوابشان این سوره نازل شده است. </p> <p><code class="aya" rel="12_8"/> <span class="aya" rel="12_8" data-words="1-17">إذ قالوا لیوسف و أخوه أحب إلی أبینا منا و نحن عصبة إن أبانا لفی ضلال مبین</span> در مجمع البیان گفته: کلمه <em>عصبة</em> به معنای جماعتی است که در باره یکدیگر تعصب داشته باشند، و از نظر عدد شامل جماعتی می‌شود که از ده کمتر و از پانزده نفر بیشتر نباشد، بعضی هم بین دو و چهل نفر را گفته‌اند، و به هر حال همانند کلمات، قوم، رهط و نفر، جمعی است که مفرد ندارد.<span class="footnote" rel="4" title="مجمع البیان، ج ۵، ص ۲۱۲">*</span> جمله‌ <span class="aya" rel="12_8" data-words="1-9">إذ قالوا لیوسف و أخوه أحب إلی أبینا منا</span> گفتار فرزندان یعقوب سوای         <code class="page" rel="11,120"/> یوسف و برادر تنی‌اش می‌باشد که عده‌شان ده نفر بوده، و به شهادت جمله‌ <span class="aya" rel="12_8" data-words="10-12">و نحن عصبة</span> مردانی نیرومند بوده‌اند که رتق و فتق امور خاندان یعقوب و اداره گوسفندان و اموالش به دست ایشان بوده. </p> <p>و اینکه گفتند <em>یوسف و برادرش</em> با اینکه او برادر ایشان هم بوده، و همه فرزندان یعقوب بوده‌اند، خود مشعر به این است که یوسف و این برادرش از یک مادر بوده، و نسبت به آن ده نفر فقط برادر پدری بوده‌اند. و از روایات برمی‌آید که اسم برادر پدر و مادری یوسف  <em>بنیامین</em> بوده. و از سیاق آیات برمی‌آید که هر دوی آنان اطفالی صغیر بوده‌اند و کاری از آنان ساخته نبوده، و در اداره خانه یعقوب و تدبیر چهارپایان آن جناب مداخله‌ای نداشته‌اند. </p> <p>جمله‌ <span class="aya" rel="12_8" data-words="10-12">و نحن عصبة</span> یعنی: و ما ده نفر قوی هستیم که ضعف بعضی با قوت بعضی دیگر جبران شده. این جمله حال از جمله قبلی است و بر حسادت و غیظ و کینه آنان نسبت به پدرشان یعقوب دلالت می‌کند، که ناشی از محبت بیشتر وی نسبت به آن دو بوده، و به منزله تتمه تعلیل جمله‌ <span class="aya" rel="12_8" data-words="13-17">إن أبانا لفی ضلال مبین</span> است. </p> <h3> <span class="title" rel="12_8">مراد پسران یعقوب (علیه السلام) در جمله: <span class="aya" rel="12_8" data-words="13-17">إن أبانا لفی ضلال مبین</span> ضلالت در امر زندگی است نه در دین</span> </h3> <p> پسران یعقوب با جمله‌ <span class="aya" rel="12_8" data-words="13-17">إن أبانا لفی ضلال مبین</span> حکم کردند بر اینکه پدرشان در گمراهی است، و مقصودشان از گمراهی، کج سلیقه‌گی و فساد روش است، نه گمراهی در دین. </p> <p>برای اینکه اولا استدلال ایشان این معنی را می‌رساند، چون در مذاکره خود گفتند که ما جماعتی نیرومند و کمک کار یکدیگر و متعصب نسبت به یکدیگریم، و تدبیر شؤون زندگی پدر و اصلاح امور معاش و دفع هر مکروهی از وی بدست ما و قائم به ماست، و یوسف و برادرش دو طفل صغیرند که کوچکترین اثری در وضع زندگی پدر نداشته، بلکه هر کدام به نوبه خود سرباری بر پدر و بر ما هستند، و با چنین وضعی محبت و توجه تام پدر ما نسبت به آن دو، و اعراضش از ما روش ناصحیحی است، زیرا حکمت و عقل معاش اقتضاء می‌کند که انسان نسبت به هر یک از اسباب و وسایل زندگیش به قدر دخالت آن در زندگی اهتمام بورزد، و اما اینکه آدمی تمامی اهتمام خود را از همه اسباب و وسایل مؤثر بریده، مصروف چیزی کند که دست شکسته‌ای بیش نیست، جز ضلالت و انحراف از صراط مستقیم زندگی وجه دیگری ندارد، و این مساله هیچ ارتباطی به دین ندارد، زیرا دین اسباب دیگری از قبیل کفر به خدا و آیات او، و مخالفت او امر و نواهی او دارد. </p> <p>و ثانیا فرزندان یعقوب مردمی خداپرست و معتقد به نبوت پدرشان یعقوب بوده‌اند، به شهادت اینکه گفتند: <span class="aya" rel="12_9" data-words="10-15">و تکونوا من بعده قوما صالحین</span> و نیز در آخر سوره گفتند: <span class="aya" rel="12_97" data-words="2-6">یا أبانا استغفر لنا ذنوبنا</span><span class="footnote" rel="1" title="سوره یوسف، آیه ۹۷">*</span> و نیز به یوسف عرض کردند: <span class="aya" rel="12_91" data-words="2-6">تالله لقد آثرک الله علینا</span> و همچنین کلماتی دیگر که همه دلالت بر خداپرستی و اعتقاد ایشان به نبوت پدر می‌کند، و اگر مقصودشان از ضلالت پدر، ضلالت در دین بود با همین گفتار کافر شده بودند. </p> <p>علاوه بر اینکه ایشان پدر خود را دوست می‌داشته او را احترام و تعظیم می‌کرده‌اند، و اگر نسبت به یوسف دست به چنین اقدامی زدند باز برای این بوده که محبت پدر را متوجه خود کنند، و لذا به یکدیگر گفتند: یوسف را بکشید و یا در زمینی دور دست بیندازید تا توجه پدر خالص برای شما شود . پس بطوری که از سیاق آیات برمی‌آید پدر را دوست داشته می‌خواستند محبت او را خالص متوجه خود کنند، و اگر غیر این بود طبعا بایستی اول پدر را از بین می‌بردند، نه برادر را. آری، می‌بایست او را می‌کشتند و یا از او کناره‌گیری می‌کردند و یا بیچاره‌اش می‌کردند تا محیط زندگی را برای خود محیطی صاف و سالم کنند، آن وقت آسان‌تر به کار یوسف می‌پرداختند. </p> <p>از طرفی می‌بینیم که عین همین حرف را پس از چند سال در جواب پدر که فرموده بود:  اگر ملامتم نکنید من بوی یوسف را می‌شنوم به میان آورده و گفتند: به خدا تو هنوز در آن ضلالت قدیمیت باقی هستی<span class="footnote" rel="2" title="سوره یوسف، آیه ۹۵">*</span> و پر معلوم است که مقصود ایشان از ضلالت قدیمی ضلالت در دین نیست،  (چون در قدیم چنین سابقه‌ای از او نداشتند) بلکه مقصود همان افراط در محبت یوسف و مبالغه بی‌جا در امر او بوده. </p> <p>از آیه مورد بحث و آیات مربوط به آن برمی‌آید که یعقوب (ع) در بیابان زندگی می‌کرده، و دارای دوازده پسر بوده که از چند مادر بوده‌اند و ده نفر از ایشان بزرگ و نیرومند و کارآمد بوده‌اند که آسیای زندگی وی بر محور وجود آنان می‌گشته، و ایشان به دست خود امور اموال و چهارپایان و گوسفندان پدر را اداره می‌کرده‌اند، و اما آن دو پسر دیگر صغیر و دو برادر از یک مادر بوده‌اند که در دامن پدر تربیت می‌شدند، و آن دو، یوسف و برادر پدر و مادریش بوده، که یعقوب بی‌اندازه دوستشان می‌داشته، چون در جبین آن دو آثار کمال و تقوا مشاهده می‌کرده. آری، محبت فوق العاده‌اش بدین سبب بوده، نه از روی هوا و هوس، و چگونه چنین نباشد و حال آنکه آنان از بندگان مخلص خدا بوده، که با جملاتی از قبیل: <span class="aya" rel="38_46" data-words="1-5">إنا أخلصناهم بخالصة ذکری الدار</span><span class="footnote" rel="3" title="ما آنان را خالص و پاکدل برای تذکر سرای آخرت گردانیدیم سوره ص، آیه ۴۶">*</span> مورد مدح خدا قرار گرفته، و ما سابقا به این معنا اشاره کردیم. </p> <p>       <code class="page" rel="11,122"/> پس این محبت و ایثار باعث شده که غریزه حسد را در سایر برادران برانگیزد و آتش کینه ایشان را نسبت به آن دو تیزتر سازد، و یعقوب هم با اینکه این معنا را می‌فهمیده مع ذلک در محبت به آن دو مخصوصا به یوسف مبالغه می‌کرده و همواره از سایر فرزندان خود بر جان او می‌ترسیده و هیچ وقت نمی‌گذاشت با او خلوت کنند، و ایشان را نسبت به وی امین نمی‌دانست. </p> <p>همین حرکات، بیشتر باعث طغیان خشم و کینه آنان می‌شد، به حدی که یعقوب آثار آن را در قیافه‌های آنان مشاهده می‌کرد. همه این مطالب از جمله‌ <span class="aya" rel="12_5" data-words="9-11">فیکیدوا لک کیدا</span> استفاده می‌شود. و خلاصه این بود تا یوسف آن خواب را دید و برای پدر تعریف کرد، نتیجه این خواب آن شد که دلسوزی پدر و محبتش نسبت به او دو چندان شود، لا جرم سفارش کرد که رؤیای خود را مکتوم بدارد، و زنهار داد که برادرانش را از آن خبر ندهد، شاید از این راه او را از کید ایشان در امان سازد، اما تقدیر الهی بر تدبیر او غالب بود. </p> <p>لا جرم پسران بزرگتر یعقوب دور هم جمع شده، در باره حرکاتی که از پدر نسبت به آن دو برادر دیده بودند به مذاکره پرداختند، یکی گفت: می‌بینید چگونه پدر به کلی از ما منصرف شده و تمام توجهش مصروف آن دو گشته؟ آن دیگری گفت: پدر، آن دو را بر همه ما مقدم می‌دارد با اینکه دو طفل بیش نیستند و هیچ دردی از او دوا نمی‌کنند. آن دیگر گفت: تمامی امور زندگی پدر به بهترین وجهی به دست ما اداره می‌شود و ما ارکان زندگی او و ایادی فعال او در جلب منافع و دفع مضار و اداره اموال و احشام اوییم، ولی او با کمال تعجب همه اینها را نادیده گرفته، محبت و علاقه خود را به دو تا بچه کوچک اختصاص داده است و این رویه، رویه خوبی نیست که او پیش گرفته. و سرانجام حکم کردند که پدر به روشنی دچار کج سلیقه‌گی شده است. </p> <p>این بود آن معنایی که از سیاق آیات برمی‌آید، و خواننده محترم از همین جا به اشکالاتی که به گفته‌های سایر مفسرین وارد است و به انحرافهای ایشان در تقریر معنای آیه متوجه می‌شود و ما چند توجیه را از چند مفسر در اینجا نقل می‌کنیم: </p><h3> <span class="title" rel="12_8">بیان یکی از مفسرین در توجیه کلام پسران یعقوب: <span class="aya" rel="12_8" data-words="13-17">إن أبانا لفی ضلال مبین</span> و اشکالات آن</span> </h3> <p> توجیه اول: بعضی<span class="footnote" rel="1" title="روح المعانی، ج ۱۲، ص ۱۹۰">*</span> از مفسرین گفته‌اند: حکم ایشان به ضلالت پدرشان از طریق عدل و مساوات، نادانی و خطای بزرگی از ایشان بوده، و شاید جهتش این بوده که پدر را از روز اول متهم کرده بودند که مادر آن دو را بیشتر از مادر ایشان دوست می‌داشته، پس ریشه این عداوت   <code class="page" rel="11,123"/> به مادران مختلف و زوجات متعدد یعقوب منتهی می‌شده، مخصوصا با در نظر داشتن اینکه بعضی از مادران ایشان کنیز بوده‌اند<span class="footnote" rel="1" title="اشاره‌ای است به چیزی که در تورات است به اینکه برای یعقوب دوازده فرزند پسر بوده که اسماء آنان: راوبین، شمعون، لاوی، یهودا، یساکر و زبولون که اینان مادرشان، لینه دختر دایی یعقوب، یوسف و بنیامین که مادر اینها راحیل دختر دایی دیگرش، ودان، و نفتالی که مادرشان بلهه کنیز راحیل، و جاد، و اشیر که مادرشان زلفه، کنیز لئینه بود می‌باشد">*</span> و همین معنا سبب شده که در قضاوت خود گمراه شوند و نتوانند رفتار پدر را حمل بر غریزه والدین نسبت به فرزندان کوچکتر بکنند بلکه بگویند این به خاطر علاقه بیشتری است که پدر نسبت به مادر آن دو داشته. </p> <p>مفسر مذکور سپس گفته: از فواید این داستان این است که ما نیز عبرت گرفته در رفتار با اولاد و تربیت ایشان رعایت عدالت را بکنیم، و با زیادی محبت نسبت به یکی، حسادت دیگران را تحریک نکنیم، و در نتیجه میان فرزندانمان دشمنی براه نیندازیم. و نیز در برابر همه یکی را بر دیگران برتری ندهیم، بطوری که به شخصیت دیگران اهانت شده پدر را محکوم کنند به اینکه از روی هوا و هوس آن دیگری را بیشتر دوست می‌دارد. رسول خدا (ص) هم از اینگونه رفتار به هر نحوی که باشد نهی فرموده، حتی اگر حکمت اقتضای چنین برتری و تبعیضی را داشته باشد، مثل اینکه یکی از آنان از نظر مواهب خدادادی مانند مکارم اخلاق و تقوا و علم و هوش و ذکاوت بر دیگران تفوق داشته باشد. </p> <p>یعقوب هم کسی نبود که این معانی و وظایف برایش پوشیده باشد، بلکه دستوری که به یوسف در باره پنهان داشتن رؤیایش داد خود شاهد بیداری آن جناب نسبت به این وظایف بوده، و لیکن آدمی در برابر غرائز و قلب و روحش چه می‌تواند بکند؟ آیا می‌تواند از سلطنتی که دل و جان آدمی بر اعضاء و جوارحش دارد جلوگیری نماید؟ ابدا. </p> <p>و ما در چند جای کلام او نظر داریم: 1-اینکه گفت منشا و ریشه این اختلاف خانوادگی داشتن زنان مختلف و مخصوصا کنیزان بوده گو اینکه این حرف در جای خود قابل انکار نیست، و حتی در مورد یعقوب  (ع) هم احتمال می‌رود، و لیکن آنچه در قرآن سبب این اختلاف معرفی شده غیر از این است. علاوه، اگر سبب منحصر به فرد این مساله زنان متعدد بود، جا داشت که برادران یوسف آن برادر دیگرش را هم به چاه می‌انداختند، و تنها به یوسف اکتفاء نمی‌کردند. </p> <p>2-اینکه گفت همین معنا سبب شده که در قضاوت خود گمراه شوند و نتوانند رفتار پدر را حمل بر غریزه والدین نسبت به فرزندان کوچکتر بکنند . مفاد این حرف این است که   <code class="page" rel="11,124"/> محبت یعقوب نسبت به یوسف از باب رقت و ترحم غریزی بوده که هر پدری را وادار می‌کند بچه‌های کوچک را ما دام که صغیرند بیشتر دوست بدارد، و وقتی که بزرگ شد، آن محبت را باز در باره کوچکتر بکار ببرد. اشکال ما به این حرف این است که رقت و ترحم در باره بچه‌های صغیر را فرزندان بزرگ هم قبول دارند و هیچ فرزند بزرگی به خاطر آن، پنجه به روی والدین خود نمی‌کشد. آری ما به چشم خود می‌بینیم که اگر احیانا پسر بزرگی به پدر اعتراض کند که چرا بیش از همه ما به این بچه کوچک اهتمام می‌ورزی، و خلاصه این تبعیض قائل شدن است و روشی عادلانه نیست، پدر در جوابش می‌گوید: آخر، این طفل صغیر است و احتیاج بیشتری به ترحم و رقت دارد، و باید همه نسبت به او مهر و محبت کنیم تا بزرگ شود و روی پای خود بایستد، قطعا آن پسر بزرگتر قانع گشته از اعتراض خود دست برمی‌دارد. </p> <p>و اگر مساله محبت یعقوب نسبت به یوسف و برادرش از این باب بوده قطعا پسران بزرگ وی اعتراض نمی‌کردند، چون هر یک به نوبه خود چنین محبتی را در ایام طفولیت از پدر دیده بوده‌اند و دیگر عیب‌جویی و مذمت پدر معنا نداشت، بلکه دلیلی که آورده و گفته بودند: آخر ما نیرومندیم دلیل علیه خودشان بود و می‌رساند که مردمی بسیار گمراهند، چون انتظار دارند با اینکه مردانی قوی هیکل و نیرومندند باز هم پدر، ایشان را به جای یوسف صغیر ناز کند. پس به همین دلیل خود آنان در اعتراضشان گمراه بودند، نه یعقوب در دوست داشتن بچه‌های خردسال. </p> <p>علاوه بر این، آنجا که با پدر در باره یوسف گفتگو کردند به پدر خود گفتند: چرا ما را بر جان یوسف امین نمی‌دانی با اینکه ما خیرخواه اوییم . و پر واضح است که اکرام یوسف و در آغوش کشیدنش و مراقبتش و امین ندانستن برادران نسبت به او امری است غیر از مساله محبت و رقت و ترحم به خاطر کوچکی، و هیچ ربطی به آن ندارد. </p> <p>3-اینکه گفت: یعقوب هم کسی نبود که این معانی و وظایف برایش پوشیده باشد... معنای این حرف این است که عشق و علاقه مفرط یعقوب نسبت به یوسف عقل او را در کار تربیت اولاد از کار انداخته، و با اینکه میدانست که این عشق و علاقه بر خلاف عدل و انصاف است و خیلی زود باعث خواهد شد که در بین فرزندانش بلوایی راه بیندازد، مع ذلک نمی‌توانسته خودداری کند، و حق هم به جانب او بوده، چون مخالفت عشق و علاقه درونی مقدور انسان نیست. </p> <p>اشکال این توجیه این است که به کلی اصول مسلم عقلی و نقلی را که در باره مقامات<code class="page" rel="11,125"/> انبیاء و علمای ربانی از صدیقین و شهداء و صالحین در دست داریم و خلاصه اساس و مبانی بحث از فضایل اخلاقی را باطل می‌سازد. آری، تخلق به اخلاق فاضله، و دوری از رذایل نفسانی-که اصل و اساسش پیروی از هوای نفس است-و ترجیح دادن رضای خدا بر هر خشنودی دیگر، امری است که از تمامی فرد فرد بشر انتظارش می‌رود، و برای هر کسی از پرهیزکاران که نفس خود را به دستورات اخلاقی ریاضت دهد مقدور است، آن وقت چگونه می‌توانیم آن را در باره انبیاءآن هم پیغمبری مانند یعقوب (ع) غیر مقدور بدانیم؟ ! شگفتا!اگر این مقدار از مخالفت هوای نفس از استطاعت انسان بیرون باشد، پس این همه تکلیف و اوامر و نواهی دینی که نسبت به آن و نظایر آن شده چه معنایی جز لغو و گزاف می‌تواند داشته باشد؟ علاوه، این حرف توهین به مقام انبیای خدا و اولیای او، و منحط نمودن مواقف عبودیت آنان تا درجه مردم متوسط است، که اسیر هوای نفس و جاهل به مقام پروردگار خویشند، با اینکه خداوند ایشان را به امثال آیه‌ <span class="aya" rel="6_87" data-words="8-14">و اجتبیناهم و هدیناهم إلی صراط مستقیم</span><span class="footnote" rel="1" title="این پیغمبران را برگزیدیم و به راهی راست هدایتشان کردیم سوره انعام، آیه ۸۷">*</span> ستوده، و در خصوص یعقوب و پدران بزرگوارش ابراهیم و اسحاق فرموده: <span class="aya" rel="21_72-73" data-words="8-31">و کلا جعلنا صالحین، و جعلناهم أئمة یهدون بأمرنا و أوحینا إلیهم فعل الخیرات و إقام الصلاة و إیتاء الزکاة و کانوا لنا عابدین</span><span class="footnote" rel="2" title="و همه را شایستگان کردیم و آنها را پیشوایان کردیم که به فرمان ما رهبری کنند و انجام کارهای نیک را با نماز کردن و زکات دادن به آنها وحی کردیم و پرستندگان ما بودند سوره انبیاء، آیه ۷۲ و ۷۳">*</span> و نیز در حقشان فرموده: <span class="aya" rel="38_46" data-words="1-5">إنا أخلصناهم بخالصة ذکری الدار</span><span class="footnote" rel="3" title="ما ایشان را به وسیله یادآوری خالصانه آخرت خالص کردیم سوره ص، آیه ۴۶">*</span> و خبر داده که ایشان را به سوی صراط مستقیمش هدایت فرموده بدون اینکه خبر خود را به قیدی مقید ساخته باشد. و نیز فرموده که ایشان را اجتباء کرده، یعنی جمع‌آوری نموده و یک جا خالص برای خود گردانیده. پس انبیاء (ع) مخلص-به فتح لام-برای خدای سبحانند و غیر از خدا کسی در آنان بهره و نصیبی ندارد، در نتیجه این بزرگواران جز آنچه که او خواسته، نمی‌خواهند و او جز حق چیزی نخواسته، و خشنودی کسی را بر خشنودی او مقدم نمی‌دارند چه اینکه آن غیر خدا، نفس خودشان باشد و چه دیگران باشند. و خداوند متعال در کلام خود آنجا که اغوای بنی آدم را به دست شیطان ذکر کرده مکرر مخلصین را استثناء نموده و فرموده: <span class="aya" rel="15_39-40" data-words="10-15">لأغوینهم أجمعین، إلا عبادک منهم المخلصین</span><span class="footnote" rel="4" title="همانا گمراه می‌کنم تمامی مردم را مگر بندگان تو را، آنهایی که مخلص می‌باشند سوره ص، آیه ۸۲ و ۸۳">*</span>. </p> <p>         <code class="page" rel="11,126"/> پس حق مطلب این است که یعقوب اگر یوسف و برادرش را دوست می‌داشته به خاطر آن پاکی و کمالاتی بوده که مخصوصا در یوسف به خاطر رؤیایش تفرس می‌کرده و پیش‌بینی می‌نموده که به زودی خداوند او را برخواهد گزید، و تاویل احادیث تعلیمش خواهد داد، و نعمتش را بر او و بر آل یعقوب تمام خواهد کرد. آری، منشا محبت یعقوب این بوده نه هوای نفس. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">وجوه بی اساس دیگری که در این باره گفته شده است</span> </h3> <p> توجیه دوم: بعضی<span class="footnote" rel="1" title="تفسیر روح المعانی، ج ۱۲، ص ۱۷۰">*</span> دیگر از مفسرین گفته‌اند: مقصود فرزندان یعقوب از اینکه گفتند  پدر ما در گمراهی آشکاریست همان گمراهی دینی است. با اینکه گذشت که سیاق آیات کریمه این معنا را دفع می‌کند. </p> <p>نقطه مقابل این حرف گفتار عده دیگریست که گفته‌اند: برادران یوسف از انبیاء بودند، و اگر پدر را به ضلالت نسبت دادند مقصودشان ضلالت در روش زندگی و بی استقامتی و بی‌عدالتی در حق فرزندان است. و اگر کسی به ایشان اعتراض می‌کرد که پس این چه ظلمی بود که نسبت به برادر و پدر خود مرتکب شدند، جواب می‌دهند که این معصیت کوچکی بوده که قبل از رسیدن به مقام نبوت از ایشان سرزده و بنا بر اینکه صدور گناه کوچک را از انبیاء قبل از نبوتشان جایز بدانیم اشکالی به پاسخشان وارد نمی‌شود. </p> <p>بعضی<span class="footnote" rel="2" title="تفسیر الکبیر، ج ۱۸، ص ۹۴ و ۹۵">*</span> دیگر از طرف فرزندان یعقوب چنین جواب داده‌اند که ممکن است این عمل را وقتی مرتکب شده باشند که خود صغیر و نابالغ بوده‌اند، و صدور چنین کارها از اطفال نابالغ جایز است. </p> <p>و لیکن همه این حرفها اوهامی بیش نیست، و آیه‌ <span class="aya" rel="4_163" data-words="12-23">و أوحینا إلی إبراهیم و إسماعیل و إسحاق و یعقوب و الأسباط</span><span class="footnote" rel="3" title="و وحی نمودیم به ابراهیم و اسماعیل و اسحاق و یعقوب و اسباط سوره نساء، آیه ۱۶۳">*</span> که ظهور دارد در نبوت اسباط، صریح در نبوت برادران یوسف نیست. و حق مطلب اینست که برادران یوسف از انبیاء نبودند بلکه اولاد انبیاء بودند و نسبت به یوسف حسد برده گناه بزرگی نسبت به یوسف صدیق مرتکب شدند و بعدا هم به درگاه پروردگار خود توبه کرده صالح شدند، پدر و برادرشان هم که دو پیغمبر بودند، در باره ایشان استغفار نمودند هم چنان که از گفتار یعقوب به حکایت قرآن که در جواب درخواست ایشان که گفتند: <span class="aya" rel="12_97" data-words="2-9">یا أبانا استغفر لنا ذنوبنا إنا کنا خاطئین</span><span class="footnote" rel="4" title="سوره یوسف، آیه ۹۷">*</span> گفت: <span class="aya" rel="12_98" data-words="2-5">سوف أستغفر لکم ربی</span><span class="footnote" rel="5" title="سوره یوسف، آیه ۹۸">*</span> و از گفتار           <code class="page" rel="11,127"/> یوسف که بعد از اعتراف برادرانش به اینکه‌ <span class="aya" rel="12_91" data-words="7-10">و إن کنا لخاطئین</span> گفت: <span class="aya" rel="12_92" data-words="6-12">یغفر الله لکم و هو أرحم الراحمین</span> این معنا استفاده می‌شود. </p> <p>توجیه سوم: بعضی<span class="footnote" rel="1" title="مجمع البیان، ج ۵، ص ۲۱۲">*</span> دیگر از مفسرین گفته‌اند که برادران یوسف بعد از آنکه یوسف خواب خود را بر ایشان نقل کرد به وی حسد بردند و یعقوب هم او را نهی کرده بود از اینکه خواب خود را برای برادرانش تعریف کند. </p> <p>ولی حق این است که برادرانش قبلا هم نسبت به وی حسد می‌ورزیدند البته خواب او باعث طغیان حسدشان شد، و بیان این جهت گذشت. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">گفتگو و مشاوره برادران یوسف (علیه السلام) در مورد یوسف (علیه السلام) و از میان بر داشتن او</span> </h3> <p> <code class="aya" rel="12_9"/> <span class="aya" rel="12_9" data-words="1-15">اقتلوا یوسف أو اطرحوه أرضا یخل لکم وجه أبیکم و تکونوا من بعده قوما صالحین</span> این قسمت تتمه گفتار برادران یوسف است، و از مشورت دوم مذاکرات ایشان در باره یوسف حکایت می‌کند. شور اول در باره رفتار یعقوب بود که سرانجام او را محکوم به ضلالت کردند، و در این شور گفتگو داشته‌اند در اینکه چه کنند و چه نقشه‌ای بریزند که خود را از این ناراحتی نجات دهند، هم چنان که آیه‌ <span class="aya" rel="12_102" data-words="7-16">و ما کنت لدیهم إذ أجمعوا أمرهم و هم یمکرون</span><span class="footnote" rel="2" title="سوره یوسف، آیه ۱۰۲">*</span> به آن اشاره دارد. </p> <p>خداوند متن مشورت آنان را در این سه آیه: <span class="aya" rel="12_8" data-words="2-5">قالوا لیوسف و أخوه</span> -تا جمله- <span class="aya" rel="12_10" data-words="15-17">إن کنتم فاعلین</span> ذکر فرموده است. نخست، مصیبتی را که در مورد یوسف و برادرش دچار آن شده‌اند به میان آورده، که این دو کودک تمام توجه یعقوب را از ما به سوی خودشان جلب کرده دل او را مجذوب خود ساخته‌اند، بطوری که دیگر از آن دو جدا نمی‌شود و هیچ اعتنایی به غیر آن دو ندارد که چه می‌کنند، و این محنتی است که فعلا به ایشان روی آورده و ایشان را به خطر بزرگی تهدید می‌کند، و آن اینست که به زودی شخصیتشان بکلی خرد شده زحمات چند ساله ایشان بی‌نتیجه و پس از سالیان عزت، دچار ذلت و پس از قوت دچار ضعف می‌شوند و این خود انحراف و کج سلیقه‌گی یعقوب است در روش و طریقه، و این روش و طریقه‌ای که پدر پیش گرفته روشی غلط و طریقه‌ای منحرف است. </p> <p>آن گاه در شور دوم در باره خلاصی خود از این گرفتاری مذاکره کردند، و هر یک نقشه‌ای که کشیده آن را مطرح کردند یکی گفت کشتن یوسف لازم است. دیگران گفتند باید     <code class="page" rel="11,128"/> او را به سرزمین دور دستی پرت کرد که نتواند نزد پدر برگردد، و روی خانواده را ببیند، و به تدریج اسمش فراموش شود، و توجهات پدر خالص برای ایشان باشد، و محبت و علاقه‌اش در ایشان صرف شود. </p> <p>در این شور متفقا رأی داده و بر اصل آن تصمیم گرفتند، اما در جزئیات آن رأی نهائیشان این شد که او را در قعر چاهی بیندازند تا رهگذران و مکاریان او را گرفته با خود به شهرهای دور دست ببرند و به کلی اثرش از بین برود. </p> <p>پس، از اینکه در یکی از دو رأیی که دادند و گفتند: <span class="aya" rel="12_9" data-words="1-2">اقتلوا یوسف</span> با اینکه قبلا ناراحتی از یوسف و برادرش هر دو داشتند و می‌گفتند: <span class="aya" rel="12_8" data-words="3-9">لیوسف و أخوه أحب إلی أبینا منا</span> فهمیده می‌شود که یعقوب گو اینکه هر دو برادر را دوست می‌داشته، و بیش از دیگران مورد عنایت و اکرام قرار می‌داده، و لیکن نسبت به یوسف علاقه‌ای مخصوص و محبتی زیادتری بر برادرش داشته، که باید هم می‌داشت، زیرا یوسف کسی است که چنان خوابی دید و در عالم رؤیا به عنایات خاصه الهی و کرامات غیبی بشارت یافت. علاوه بر اینکه یوسف از آن برادر دیگرش بزرگتر بود، و از نظر برادران خطر او از آن دیگری بیشتر و نزدیکتر. و بعید نیست اینکه یوسف را با برادرش اسم بردند اشاره به این باشد که یعقوب، مادر آن دو را دوست می‌داشته، و دوستی او بالطبع باعث محبت بیشتر به فرزندان او شده، و این باعث شده که حسد برادران نسبت به آن دو تحریک و کینه‌هایشان آتشین گردد. </p> <p>جمله‌ <span class="aya" rel="12_9" data-words="3-5">أو اطرحوه أرضا</span> حکایت از رأی دوم ایشان می‌کند، و معنایش این است که او را دور کنید در زمینی که دیگر نتواند به خانه پدر برگردد، و این دست کمی از کشتن ندارد، زیرا بدین وسیله هم می‌شود از خطر او دور شد. </p> <p>دلیل این استفاده یکی نکره بودن <em>ارض</em> است، و یکی کلمه <em>طرح</em> است که به معنای دور انداختن چیزی است که دیگر انسان به آن احتیاج ندارد، و از آن سودی نمی‌برد. </p> <p>و اینکه تردید در این دو رأی را به ایشان نسبت داده دلیل بر این است که اکثریتشان هر دو رأی را صحیح دانسته و قبول کردند، و به همین جهت در پیاده کردن یکی از آن دو به تردید افتادند، تا آنکه یکی کفه نکشتن را ترجیح داده گفت: <span class="aya" rel="12_10" data-words="4-6">لا تقتلوا یوسف...</span>. </p> <p>و معنای جمله‌ <span class="aya" rel="12_9" data-words="6-9">یخل لکم وجه أبیکم</span> این است که یکی از این دو را انجام دهید تا روی پدرتان برایتان خالی شود و این کنایه است از اینکه محبتش خالص برای شما شود، و آن مانعی که محبت پدر را به خود می‌کشد و نمی‌گذارد به ایشان برسد از میان برود. گویا وضع ایشان و یوسف و پدر اینطور است که اگر یوسف باشد میان ایشان و روی پدر حائل می‌شود و<code class="page" rel="11,129"/> روی پدر را متوجه خود می‌کند، و وقتی این مانع برطرف شد همه روی پدر را می‌بینند، و محبت و اقبال پدر منحصر در ایشان خواهد شد. </p> <p> <span class="aya" rel="12_9" data-words="10-15">و تکونوا من بعده قوما صالحین</span> یعنی بعد از یوسف، و یا بعد از کشتن یوسف، و یا بعد از طرد او (که برگشت همه به یک نتیجه است) با توبه از گناه، مردمی صالح شوید. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">توبه‌ای که همزمان با عزم بر گناه قصد شود، توبه حقیقی نیست</span> </h3> <p> از این کلام استفاده می‌شود که آنها این عمل را گناه و آن را جرم می‌دانستند، و معلوم می‌شود که ایشان احکام دین را محترم و مقدس می‌شمردند و لیکن حسد در دلهایشان کورانی برپا کرده بود و ایشان را در ارتکاب گناه و ظلم جرأت داده طریقه‌ای تلقینشان کرده بود که از آن طریق هم گناه را مرتکب شوند و هم از عقوبت الهی ایمن باشند و آن این است که گناه را مرتکب شوند و بعد توبه کنند، غافل از اینکه اینگونه توبه به هیچ وجه قبول نمی‌شود، زیرا این مطلب وجدانی است که کسی که به خود تلقین می‌کند که گناه می‌کنم و بعد توبه می‌کنم چنین کسی مقصودش از توبه بازگشت به خدا و خضوع و شکستگی در برابر مقام پروردگار نیست، بلکه او می‌خواهد به خدای خود نیرنگ بزند و به خیال خود از این راه عذاب خدا را در عین مخالفت امر و نهی او دفع کند. </p> <p>پس در حقیقت چنین توبه‌ای تتمه همان نیت سوء اول او است نه توبه حقیقی که به معنای ندامت از گناه و بازگشت به خداست. ما در تفسیر آیه‌ <span class="aya" rel="4_17" data-words="1-8">إنما التوبة علی الله للذین یعملون السوء بجهالة</span><span class="footnote" rel="1" title="همانا توبه کسانی از طرف خدا قبول می‌شود که عمل ناشایستی از روی نادانی انجام دهند">*</span> در جلد چهارم این کتاب بحثی در باره توبه گذراندیم. </p> <p>بعضی<span class="footnote" rel="2" title="روح المعانی، ج ۱۲، ص ۱۹۲">*</span> هم گفته‌اند: منظور از <em>صلاح</em> که در آیه است، صلاح و روبراه شدن زندگی دنیا و انتظام امور آن است، و معنایش این است که بعد از یوسف مردمی صالح یعنی صاحب زندگی خوشی باشید، و با پدر به خوشی زندگی کنید. </p> <p><code class="aya" rel="12_10"/> <span class="aya" rel="12_10" data-words="1-17">قال قائل منهم لا تقتلوا یوسف و ألقوه فی غیابت الجب یلتقطه بعض السیارة إن کنتم فاعلین</span> کلمه <em>جب</em> به معنای چاهی است که سنگ بست نشده باشد یعنی اطراف و دیواره‌اش را با سنگ نچیده باشند، و اگر سنگ بست باشد آن را <em>بئر طوی</em> گویند، و کلمه  <em>غیابة</em> -به فتح حرف اول آن-گودالی را گویند که اگر چیزی در آن قرار گیرد از دور نمودار </p> <p>سوره نساء، آیه 17.    <code class="page" rel="11,130"/> نمی‌شود، و در نتیجه دو کلمه غیابت و جب مجموعا معنای ته چاه را می‌دهد که اگر چیزی در آن قرار گیرد به خاطر تاریکیش دیده نمی‌شود. </p> <h3> <span class="title" rel="12_9 12_7 12_8 12_10 12_11 12_12 12_13 12_14 12_15 12_16 12_17 12_18 12_19 12_20 12_21">پیشنهادی که برادران تصویب کردند: یوسف را مکشید، او را در ته چاه بیفکنید </span> </h3> <p> از برادران یوسف آن کس که پیشنهاد دوم یعنی: <span class="aya" rel="12_9" data-words="3-5">أو اطرحوه أرضا</span> را پذیرفت آن را مقید به قیدی کرد که هر چه باشد با رعایت آن جان یوسف از کشته شدن و یا هر خطری که منتهی به هلاکت او گردد محفوظ بماند، خلاصه با پیشنهاد اول که کشتن او بود مخالفت کرد، و پیشنهاد دوم را هم به این شرط قبول کرد که به نحوی انجام گیرد که سبب هلاکت او نشود، مثلا او را در چاهی بسیار گود و دور از راه نیندازند که از گرسنگی و تشنگی جان دهد، و در نتیجه رحم خود را هلاک کرده باشند، بلکه او را در یکی از چاههای سر راه و کنار جاده بیندازند که همه روزه قافله در کنارش اطراق می‌کنند و از آن آب می‌کشند، تا در نتیجه قافله‌ای در موقع آب کشیدن او را پیدا نموده با خود به هر جا که می‌روند ببرند، که اگر این کار را بکنند هم او را ناپدید کرده‌اند و هم دست و دامن خود را به خونش نیالوده‌اند. از سیاق آیات برمی‌آید که برادران نسبت به این پیشنهاد اعتراض نکرده‌اند، و گرنه در قرآن آمده بود، علاوه بر این، می‌بینیم که همین پیشنهاد را بکار بردند. </p> <p>مفسرین در اینکه گوینده این حرف کدام یک از ایشان بوده اختلاف کرده‌اند و بعد از اتفاق بر اینکه یکی از همان برادران بوده، بعضی اسم او را <em>روبین</em> پسر خاله یوسف، و بعضی دیگر <em>یهودا</em> که بزرگتر و عاقلتر از همه بوده دانسته‌اند و بعضی گفته‌اند او <em>لاوی</em> بوده<span class="footnote" rel="1" title="مفردات راغب، ماده &lt;em&gt;جمع&lt;/em&gt; ">*</span>. و به هر حال بعد از آنکه قرآن کریم از بردن اسم او سکوت کرده ما چرا بی‌جهت و بدون هیچ ثمره‌ای در این باره بحث کنیم. </p> <p>بعضی<span class="footnote" rel="2" title="مجمع البیان، ج ۵، ص ۲۱۶">*</span> از مفسرین گفته‌اند: <em>اینکه کلمه</em> جب را با الف و لام آورده، دلالت می‌کند که مقصودشان جب معهودی بوده و این حرف در صورتی که الف و لام برای عهد باشد نه برای جنس حرف خوبی است و نیز اختلاف کرده‌اند که این جب در کجا واقع بوده ولی چون برای ما فایده‌ای ندارد در باره آن بحث نمی‌کنیم. </p> <p><code class="aya" rel="12_11"/> <span class="aya" rel="12_11" data-words="1-13">قالوا یا أبانا ما لک لا تأمنا علی یوسف و إنا له لناصحون</span> اصل کلمه <em>تامنا</em> و <em>تامننا</em> بوده، دو نون در هم ادغام شده است (ادغام کبیر). </p> <p>این آیه دلیل خوبی است بر اینکه برادران پیشنهاد آن کس که گفت: یوسف را مکشید و او را در ته جب بیندازید پذیرفته و بر آن اتفاق کرده‌اند، و تصمیم گرفته‌اند همین   <code class="page" rel="11,131"/> نقشه را پیاده کنند. لا جرم لازم بود، اول پدر را که نسبت به ایشان بدبین بود و بر یوسف امینشان نمی‌دانست در باره خود خوشبین سازند، و خود را در نظر پدر پاک و بی غرض جلوه دهند، و دل او را از کدورت شبهه و تردید پاک سازند تا بتوانند یوسف را از او بگیرند. به همین منظور او را به این کلمات مخاطب قرار دادند که: <span class="aya" rel="12_11" data-words="2-3">یا أبانا:</span> ای پدر ما و همین عبارت خود در بر انگیختن عواطف پدری و مهر نسبت به فرزند تاثیر به سزایی داشته‌ <span class="aya" rel="12_11" data-words="4-13">ما لک لا تأمنا علی یوسف و إنا له لناصحون</span> چرا ما را بر یوسف امین نمی‌دانی با اینکه ما جز خیر او نمی‌خواهیم و جز خشنودی و تفریح او را در نظر نداریم. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">گفتگوی برادران یوسف (علیه السلام) با پدر برای بردن او و اجرای قصد سوء خود</span> </h3> <p> آن گاه آنچه می‌خواستند پیشنهاد کردند، و آن این بود که یوسف را با ایشان روانه مرتع و چراگاه گوسفندان و شتران کند تا هوایی به بدنش بخورد، و جست و خیزی کند، آنها هم از دور محافظتش کنند، لذا گفتند: <span class="aya" rel="12_12" data-words="1-2">أرسله معنا...</span> <code class="aya" rel="12_12"/> <span class="aya" rel="12_12" data-words="1-10">أرسله معنا غدا یرتع و یلعب و إنا له لحافظون</span> کلمه <em>رتع</em> به معنای آزادانه چریدن حیوان و آزادانه گردش کردن و میوه خوردن انسان است. </p> <p>و جمله‌ <span class="aya" rel="12_12" data-words="1-6">أرسله معنا غدا یرتع و یلعب</span> پیشنهاد آن درخواستی است که قبلا اشاره شد. و در جمله‌ <span class="aya" rel="12_12" data-words="7-10">و إنا له لحافظون</span> کلام را به چند وجه تاکید کردند، یکی به <em>ان</em> و یکی به <em>لام</em> و یکی هم به اینکه جمله را اسمیه آوردند، همانطور که در جمله‌ <span class="aya" rel="12_11" data-words="10-13">و إنا له لناصحون</span> نیز همین تاکیدها را به کار بردند، و در هر دو جمله به نوعی پدر را دلخوش ساختند، گویا گفتند: چرا ما را بر یوسف امین نمی‌دانی، اگر از ما بر جان او می‌ترسی که مثلا ما قصد سویی نسبت به او داشته باشیم که ما یقینا و بطور مسلم خیرخواه او هستیم، و اگر بر جان او از غیر ما می‌ترسی که مثلا ما در محافظتش کوتاهی کنیم و در نتیجه پیشامد سویی برایش بشود که ما یقینا و بطور مسلم حافظ اوییم. </p> <p>پس در کلام خود ترتیب طبیعی را رعایت کرده، اول گفتند که او از ناحیه ما تا هستیم و هست ایمن است، آن گاه پیشنهاد کردند که او را صبح فردا با ما بفرست، و سپس گفتند تا زمانی که نزد ما است از او محافظت می‌کنیم. پس معلوم می‌شود جمله‌ <span class="aya" rel="12_11" data-words="11-13">إنا له لناصحون</span> تامین جانی یوسف است از ناحیه آنان بطور دائم و جمله‌ <span class="aya" rel="12_12" data-words="8-10">إنا له لحافظون</span> تامین جانی او است از ناحیه غیر ایشان بطور موقت. </p> <p><code class="aya" rel="12_13"/> <span class="aya" rel="12_13" data-words="1-15">قال إنی لیحزننی أن تذهبوا به و أخاف أن یأکله الذئب و أنتم عنه غافلون</span> این آیه، حکایت پاسخی است که پدرشان در ازای پیشنهادشان داده و در این جواب<code class="page" rel="11,132"/> انکار نکرده که من از شما ایمن نیستم. بلکه وضع درونی خود را در حال غیبت یوسف بر ایشان بیان کرده، و با تاکیدی که در کلام خود به کار برده فرموده: یقینا و مسلما از اینکه او را ببرید اندوهگین می‌شوم و از مانع پذیرفتن این پیشنهاد چنین پرده برداشته که آن مانع، نفس خود من است، و نکته لطیفی را که در این جواب بکار برده، این است که هم رعایت تلطف نسبت به ایشان را کرده و هم لجاجت و کینه ایشان را تهییج نکرده است. </p> <p>و آن گاه چنین اعتذار جسته که من از این می‌ترسم که در حالی که شما از او غافلید گرگ او را بخورد، و این عذر هم عذر موجهی است، زیرا بیابانهایی که چراگاه مواشی و رمه‌ها است طبعا از گرگها و سایر درندگان خالی نمی‌باشد، و معمولا در گوشه و کنارش کمین می‌گیرند تا در فرصت مناسب پریده و گوسفندی را شکار کنند، غفلت ایشان هم امری طبیعی و ممکن است. پس ممکن است در حالی که ایشان به کار خود سرگرم هستند گرگی از کمینگاه خود بیرون پریده و او را بدرد. </p> <p><code class="aya" rel="12_14"/> <span class="aya" rel="12_14" data-words="1-10">قالوا لئن أکله الذئب و نحن عصبة إنا إذا لخاسرون</span> در اینجا در برابر پدر تجاهل کردند، و کانه خواستند بگویند نفهمیدند که مقصود پدر چه بوده، و جز این نفهمیده‌اند که پدر ایشان را امین می‌داند و لیکن می‌ترسد که در موقع سرگرمی آنها گرگ یوسفش را بدرد، و لذا در جواب کلام پدر بطور انکار و تعجب و بطوری که دل پدر راضی شود گفتند: ما جمعیتی نیرومند و کمک کار یکدیگریم. و به خدا قسم خوردند که اگر با این حال گرگ او را پاره کند او می‌تواند به زیانکاریشان حکم نماید، و هرگز زیانکار نیستند. </p> <p>و <span class="phrase">این سوگند که از لام <em rel="fa_12_14_2-2" data-sentence="20:159">لئن</em> استفاده می‌شود نیز برای دلخوش کردن پدر و به این منظور بود که اندوه را از دل او بیرون کنند تا مانع از بردن یوسف نشود، و اینگونه قسمها در کلام معمول و شایع است.</span> </p> <p>در این کلام یک وعده ضمنی هم نهفته و آن اینست که ما قول می‌دهیم از او غفلت نورزیم. لیکن بیشتر از یک روز از این قولشان نگذشت که خود را در آنچه که قسم خورده و وعده داده بودند تکذیب کرده، گفتند: <span class="aya" rel="12_17" data-words="2-6">یا أبانا إنا ذهبنا نستبق...</span> </p><h3> <span class="title" rel="12_15">نکته‌ای که در آیه: <span class="aya" rel="12_15" data-words="1-3">فلما ذهبوا به...</span> به کار رفته و بر عظمت حادثه دلالت دارد</span> </h3> <p> <code class="aya" rel="12_15"/> <span class="aya" rel="12_15" data-words="1-10">فلما ذهبوا به و أجمعوا أن یجعلوه فی غیابت الجب</span> راغب در مفردات گفته: <em>اجماع بر چیزی</em> غالبا در چیزی گفته می‌شود که هم جمعیت بخواهد و هم فکر، مثلا خدای تعالی به مشرکین فرموده: <span class="aya" rel="10_71" data-words="23-26">فأجمعوا أمرکم و شرکاءکم</span> -شرکای خود را جمع و جور و در امر خود فکر کنید و همچنین گفته می‌شود: <code class="page" rel="11,133"/> مسلمانان بر این مطلب اجماع کرده‌اند و معنایش این است که آرائشان بر این معنا متفق شده.<span class="footnote" rel="1" title="سوره یوسف، آیات ۸۸-۹۰">*</span> و در مجمع البیان گفته: کلمه <em>اجمعوا</em> به معنای همگی تصمیم گرفتند است و در آیه مورد بحث به این معنا است که همگی متفق شدند. آری، به یک نفر که تصمیمی بگیرد نمی‌گویند <em>اجمع</em> پس کانه این کلمه از اجتماع دواعی گرفته شده است.<span class="footnote" rel="2" title="مجمع البیان، ج ۵، ص ۲۱۷">*</span> آیه مورد بحث اشعار دارد بر اینکه فرزندان یعقوب با نیرنگ خود توانستند پدر را قانع سازند، و او را راضی کردند که مانع بردن یوسف نشود، در نتیجه یوسف را بغل کرده و با خود برده‌اند تا تصمیم خود را عملی کنند. </p> <p>جواب <em>لما</em> در آیه شریفه حذف شده تا اشاره شده باشد بر اینکه مطلب، از شدت شناعت و فجیع بودن، قابل گفتن نیست. و اینگونه حذفها در صنعت سخن شایع است، مثلا می‌بینیم گوینده‌ای را که می‌خواهد امر شنیعی از قبیل کشتن کسی را تعریف کند که دلها از شنیدنش می‌سوزد و گوشها طاقت شنیدنش ندارد، به ناچار در آغاز مقدمات و اسبابی که به چنین جنایتی منتهی می‌گردد بیان می‌کند و هم چنان شنونده را تا خود حادثه می‌کشاند، ولی در بیان اصل حادثه ناگهان به سکوت عمیقی فرو می‌رود، آن گاه سر بلند کرده حوادث پس از قتل را بیان می‌کند، و باز از خود قتل اسمی نمی‌برد، و به این وسیله می‌رساند که این قتل آن قدر فجیع بوده که هیچ گوینده‌ای نمی‌تواند آن را تعریف کند و هیچ شنونده‌ای نمی‌تواند بشنود. </p> <p>و گوینده این قصه، خدای تعالی است که با حذف جواب <em>لما</em> این معنا را رسانیده که کانه مقداری سکوت کرده و از شدت تاسف و اندوه اسمی از خود جریان نیاورده است چون گوشها طاقت شنیدن اینکه چه بر سر این طفل معصوم آوردند ندارد. آری، طفل بی‌گناه و مظلومی که خودش پیغمبر است و پسر پیغمبر است و کاری نکرده که مستحق چنین کیفری باشد، آن هم به دست کسانی که برادر او بودند و می‌دانستند که پدرشان چقدر او را دوست می‌دارد، چرا باید دچار چنین سرنوشتی شود؟ خدا این حسد را بکشد که پاره جگری چون یوسف صدیق را به دست برادران به هلاکت می‌اندازد، و پدری بزرگواری چون یعقوب پیغمبر را به دست پسران خودش داغدار می‌سازد، و جنایتی چنین شنیع را در نظر مردانی که در دامن نبوت و خاندان انبیاء نشو و نما کرده‌اند زینت می‌دهد. </p> <p>بعد از آنکه با آن سکوت آنچه را که باید بفهماند فهماند، دوباره به ذیل قصه پرداخته     <code class="page" rel="11,134"/> می‌فرماید: <span class="aya" rel="12_15" data-words="11-13">و أوحینا إلیه...</span> </p><h3> <span class="title" rel="12_15">توضیح معنای جمله: <span class="aya" rel="12_15" data-words="11-16">و أوحینا إلیه لتنبئنهم بأمرهم هذا...</span> و اشاره به وجوه متعدد دیگری که در معنای آن گفته شده است</span> </h3> <p> <span class="aya" rel="12_15" data-words="11-20">و أوحینا إلیه لتنبئنهم بأمرهم هذا و هم لا یشعرون</span> <span class="phrase">ضمیر <em>الیه</em> به یوسف برمی‌گرددو ظاهر کلمه <em rel="fa_12_15_12-12" data-sentence="48:85">وحی</em> این است که وحی نبوت است، و منظور از <em rel="fa_12_15_15-16" data-sentence="140:30">امرهم هذا</em> همان به چاه انداختن یوسف است.</span> </p> <p>و <span class="phrase">همچنین ظاهر جمله‌ <span class="aya" rel="12_15" data-words="17-20">و هم لا یشعرون</span> این است که حال از وحی فرستادن باشد که کلمه <em rel="fa_12_15_11-12" data-sentence="132:96">و اوحینا</em> بر آن دلالت دارد، و متعلق جمله <em rel="fa_12_15_19-20" data-sentence="225:46">لا یشعرون</em> امر است، یعنی حقیقت این کار خود را نمی‌فهمند.</span> ممکن هم هست به <em>وحی فرستادن</em> برگردد، یعنی: و ایشان اطلاع ندارند که ما چه وحیی فرستاده‌ایم. </p> <p>و معنای آن-و خدا داناتر است-این است که: وحی کردیم به یوسف که سوگند می‌خورم بطور یقین، روزی برادران را به حقیقت این عملشان خبر خواهی داد و از تاویل آنچه به تو کردند خبردارشان خواهی کرد. آری، ایشان اسم عمل خود را طرد و نفی تو و خاموش کردن نور تو و ذلیل کردن تو می‌نامند، غافل از اینکه همان عمل نزدیک کردن تو به سوی اریکه عزت و تخت مملکت و احیای نام تو و اکمال نور تو و برتری قدر و منزلت تو است، ولی ایشان نمی‌فهمند و تو بزودی به ایشان خواهی فهماند. و این در آن وقتی صورت گرفت که یوسف تکیه بر اریکه سلطنت زده و برادران در برابرش ایستاده و با امثال جمله: <span class="aya" rel="12_88" data-words="5-25">یا أیها العزیز مسنا و أهلنا الضر و جئنا ببضاعة مزجاة فأوف لنا الکیل و تصدق علینا إن الله یجزی المتصدقین</span> ترحم او را به سوی خود جلب می‌کردند، او هم در جوابشان گفت: <span class="aya" rel="12_89" data-words="2-11">هل علمتم ما فعلتم بیوسف و أخیه إذ أنتم جاهلون</span> -تا آنجا که فرمود- <span class="aya" rel="12_90" data-words="7-15">أنا یوسف و هذا أخی قد من الله علینا...</span><span class="footnote" rel="1" title="مفردات راغب، ماده &lt;em&gt;سبق&lt;/em&gt; ">*</span>. </p> <p>جمله‌ <span class="aya" rel="12_89" data-words="2-3">هل علمتم</span> بسیار قابل دقت است، چون اشاره دارد بر اینکه آنچه امروز مشاهده می‌کنید حقیقت آن رفتاری است که شما با یوسف کردید. و جمله‌ <span class="aya" rel="12_89" data-words="9-11">إذ أنتم جاهلون</span> که در آخر داستان است در مقابل جمله‌ <span class="aya" rel="12_15" data-words="17-20">و هم لا یشعرون</span> مورد بحث است، البته در معنای آیه وجوه دیگری نیز گفته‌اند. </p> <p>یکی از آن وجوه این است که: تو بزودی و وقتی که تو را نشناسند به برادرانت خبر می‌دهی که آنچه که به تو کردند. و مقصود خبری است که یوسف در مصر و قبل از آنکه خود را معرفی کند به ایشان داد.<span class="footnote" rel="2" title="کشاف، ج ۲، ص ۴۵۰">*</span>     <code class="page" rel="11,135"/> یکی دیگر اینکه منظور از خبر دادن یوسف به ایشان مجازات ایشان است به کیفر کار زشتی که کرده بودند، عینا مثل خود ما که وقتی از کسی ناراحت می‌شویم به عنوان تهدید می‌گوییم بزودی خدمتت می‌رسم و به تو می‌فهمانم.<span class="footnote" rel="1" title="صحاح، ج ۴، ص ۱۴۹۴">*</span> یکی دیگر قول بعضی<span class="footnote" rel="2" title="لسان العرب، ج ۲، ص ۹۰-۹۱">*</span> است که می‌گویند از ابن عباس روایت شده، و آن این است که منظور از اینکه فرمود: ایشان را به این کارشان خبر خواهی داد همان جریانی است که بعدها یوسف (ع) در مصر با برادرانش داشت که وقتی ایشان را شناخت، جامی را به دست گرفت و آن را به صدا درآورد، آن گاه فرمود این جام به من خبر می‌دهد که شما برادری از پدرتان داشته و او را در چاه انداخته و سپس به قیمت ناچیزی فروخته‌اید. </p> <p>و لیکن وجوه بالا خالی از سخافت و سستی نیست، و وجه همان است که گفتیم، چون این تعبیر در کلام خدای تعالی در معنای بیان واقع و حقیقت عمل زیاد آمده مثل این که فرموده: <span class="aya" rel="5_105" data-words="13-20">إلی الله مرجعکم جمیعا فینبئکم بما کنتم تعملون</span><span class="footnote" rel="3" title="بازگشت همه شما به سوی خداست، پس خبرتان می‌دهد از آنچه پیشه خود ساخته بودید سوره مائده، آیه ۱۰۵">*</span> و نیز فرموده: <span class="aya" rel="5_14" data-words="22-28">و سوف ینبئهم الله بما کانوا یصنعون</span><span class="footnote" rel="4" title="پس خداوند بزودی خبرشان خواهد داد از آنچه که می‌کردند سوره مائده، آیه ۱۴">*</span> و نیز فرموده: <span class="aya" rel="58_6" data-words="1-7">یوم یبعثهم الله جمیعا فینبئهم بما عملوا</span><span class="footnote" rel="5" title="روزی که خدا همه آنها را مبعوث کند، و خبرشان دهد از آنچه می‌کردند سوره مجادله، آیه ۶">*</span> و همچنین در آیات بسیاری دیگر. </p> <p>بعضی<span class="footnote" rel="6" title="الدر المنثور، ج ۴، ص ۱۰">*</span> هم گفته‌اند: معنای آن این است که ما به وی وحی کردیم که بزودی خبرشان می‌دهی به آنچه که بر سرت آوردند، ولی آنها این وحی را نمی‌فهمند. این وجه خیلی بعید نیست، لیکن گفتگوی ما در این بود که جمله‌ <span class="aya" rel="12_15" data-words="17-20">و هم لا یشعرون</span> برای افاده چه نکته‌ای آورده شده، و بنا بر این وجه، ظاهرا حاجتی به این قید به نظر نمی‌رسد. </p> <p>بعضی<span class="footnote" rel="7" title="مجمع البیان، ج ۵، ص ۲۱۷">*</span> دیگر گفته‌اند: معنایش این است که به زودی با ترقیی که در زندگی و عزت و ملک و سلطنت می‌کنی به آنان نتیجه و عاقبت این رفتارشان را می‌فهمانی، چون خداوند تو را بر ایشان مسلط و ایشان را برای تو ذلیل می‌سازد، و رؤیایت را حق و واقعی می‌کند، در حالی که ایشان امروز نمی‌فهمند که خدا به تو چه داده. </p> <p><span class="phrase">فرق عمده‌ای که این وجه با وجه ما دارد این است که معنای خبر دادن را از خبر دادن           <code class="page" rel="11,136"/> زبانی به خبر دادن عملی و خارجی برگردانیده، و حال آنکه هیچ جهتی برای این کار وجود ندارد، آنهم بعد از آنکه یوسف به حکایت قرآن گفته بود: <span class="aya" rel="12_89" data-words="2-6">هل علمتم ما فعلتم بیوسف...</span> <code class="aya" rel="12_16"/> <span class="aya" rel="12_16" data-words="1-5">و جاؤ أباهم عشاء یبکون</span>  <em rel="fa_12_16_4-4" data-sentence="460:252">عشاء</em> به معنای آخر روز است، بعضی هم گفته‌اند به معنای مدت زمانی است که میان نماز مغرب و عشاء فاصله می‌شود، و اگر گریه می‌کردند، گریه‌شان مصنوعی و منظورشان این بوده که امر را بر پدر مشتبه سازند تا ایشان را در آنچه که ادعا می‌کردند، تصدیق کند، و تکذیب ننماید.</span> </p> <p><code class="aya" rel="12_17"/> <span class="aya" rel="12_17" data-words="1-13">قالوا یا أبانا إنا ذهبنا نستبق و ترکنا یوسف عند متاعنا فأکله الذئب...</span> راغب در مفردات می‌گوید: اصل کلمه <em>سبق</em> به معنای پیشی گرفتن در راه و امثال آن است، مثل‌ <span class="aya" rel="79_4" data-words="1-2">فالسابقات سبقا</span>، که به معنای تسابق و از یکدیگر جلو زدن است، مانند <span class="aya" rel="12_17" data-words="4-6">إنا ذهبنا نستبق</span> و نیز <span class="aya" rel="12_25" data-words="1-3">و استبقا الباب</span><span class="footnote" rel="1" title="خداوند هدایت نمی‌کند آن کس رای که دروغگو و کافر کیش است سوره زمر، آیه ۳">*</span>. </p> <h3> <span class="title" rel="12_17"><span class="phrase">بیان معنای کلمه: <em rel="fa_12_17_5-5" data-sentence="17:96">نستبق</em> در آیه: <span class="aya" rel="12_17" data-words="1-6">قالوا یا أبانا إنا ذهبنا نستبق...</span></span> </span> </h3> <p> <span class="phrase">زمخشری هم در کشاف گفته: <em rel="fa_12_17_5-5" data-sentence="24:422">نستبق</em> به معنای <em>نتسابق</em> است و باب افتعال و تفاعل در معنا، شریکند، مانند <em>انتضال</em> و <em>تناضل</em> که هر دو به معنای مسابقه در تیراندازی، و <em>ارتماء</em> و <em>ترامی</em> که هر دو به معنای تیراندازی است، و امثال آن، و معنای <em rel="fa_12_17_5-5" data-sentence="314:174">نستبق</em> این است که ما، در دو و یا در تیراندازی تسابق کنیم<span class="footnote" rel="2" title="خدا هدایت نمی‌کند کسی رای که او زیاده‌رو و دروغ‌پرداز است سوره مؤمن، آیه ۲۸">*</span>.</span> </p> <p>صاحب المنار هم گفته: معنایش این است که ما از محل اجتماعمان رفتیم که مسابقه بگذاریم، یعنی هر کدام همت کنیم از دیگری جلو بزنیم، پس استباق به معنای زحمت سبقت را تحمل کردن است، و غرض از مسابقه و تسابق هم که صیغه‌شان صیغه شرکت است همین غلبه یافتن بر شریک است، گاهی هم مقصود بالذات می‌شود، یا بخاطر غرض دیگر، و از آن موارد یکی آیه‌ <span class="aya" rel="2_148" data-words="6-7">فاستبقوا الخیرات</span> است، که سبقت در اینجا به منظور غلبه نیست بلکه خودش منظور است. و آن جمله دیگری که بعدا می‌آید یعنی جمله‌ <span class="aya" rel="12_25" data-words="1-3">و استبقا الباب</span> این معنا را افاده می‌کند که یوسف می‌خواست از خانه بیرون رود، و از آنچه زلیخا در نظر داشت (و به همان منظور او را دنبال کرده بود شاید بتواند او را برگرداند) بگریزد و افاده این معنا از صیغه مشارکت  (باب مفاعله و تفاعل) برنمی‌آید، و زمخشری با اینکه علامه لغت است و همچنین اتباعش، متوجه این فرق دقیق نشده‌اند.<span class="footnote" rel="3" title="المنار، ج ۱۲، ص ۲۶۶">*</span>       <code class="page" rel="11,137"/> مؤلف: این مثالی که ایشان به جمله‌ <span class="aya" rel="2_148" data-words="6-7">فاستبقوا الخیرات</span> زده نیز از موارد غلبه است، برای اینکه در شرع مستحبّ است که آدمی نگذارد دیگران در خیرات بر او پیشدستی کنند، بلکه سعی کند در خیرات و مثوبات و به دست آوردن برکات، کسی بر او مقدم نشود، و این همان معنای تسابق و مشارکت است. </p> <p>مثال دیگرش هم که همان‌ <span class="aya" rel="12_25" data-words="1-3">و استبقا الباب</span> باشد با تسابق منطبق است برای اینکه قطعا زلیخا نیز می‌خواسته بر او غلبه کند هم چنان که او می‌خواسته بر زلیخا فائق آید، این می‌خواست در را باز کند، و او می‌خواست نگذارد، و این همان تسابق است پس حق این است که معنای استباق و معنای تسابق در مورد تصادق دارند. </p> <p>و در صحاح گفته: <em>سابقت</em> با <em>استبقت</em> هر دو به معنای تسابق و مسابقه است<span class="footnote" rel="1" title="بلکه وقتی که حق به ایشان رسید تکذیبش کردند پس آنان در وضع مشوشی هستند سوره ق، آیه ۵">*</span>. و <span class="phrase">همچنین در لسان العرب گفته: <em>سابق</em> و <em>استبق</em> در دویدن به معنای مسابقه است.<span class="footnote" rel="2" title="سوره یوسف، آیه ۸۳">*</span> و شاید وجه تصادق <em>استبق</em> و <em>تسابق</em> این باشد که <em>سبق</em> خود معنایی است اضافی و وزن <em>افتعل</em> مفید تاکید معنای <em>فعل</em> و امعان فاعل در فعل خویش است، و می‌رساند که فاعل، فعل خود را زینتی برای خود می‌گیرد هم چنان که در امثال <em>کسب</em> و  <em>اکتسب</em> ، <em>حمل</em> و <em>احتمل</em> و <em rel="fa_12_18_13-13" data-sentence="468:490">صبر</em> و <em>اصطبر</em> ، <em>قرب</em> و <em>اقترب</em> ، <em>خفی</em> و  <em>اختفی</em> ، <em>جهد</em> و <em>اجتهد</em> و نظایر آن به خوبی مشاهده می‌شود، و ماده <em>سبق</em> هم وقتی به این باب بیاید قهرا آن معنا در آن عارض می‌شود، و با در نظر داشتن اینکه گفتیم خود ماده دارای معنای اضافی است، این نکته را می‌فهماند که فاعل کوشش دارد فعل <em>سبق</em> را به خود اختصاص دهد، و چون چنین معنایی جز با مسابقه صورت نمی‌گیرد قهرا دو صیغه <em>استبق</em> و  <em>تسابق</em> در این مورد با هم تصادق می‌کنند.</span> </p> <p>و اینکه فرمود: <span class="aya" rel="12_17" data-words="17-18">بمؤمن لنا</span> معنایش این است که تو تصدیق کننده گفتار ما نیستی. </p> <p>و ماده <em>ایمان</em> همانطور که با <em>باء</em> متعدی می‌شود با <em>لام</em> هم می‌شود، مانند جمله مورد بحث، و مانند جمله‌ <span class="aya" rel="29_26" data-words="1-3">فآمن له لوط</span><span class="footnote" rel="3" title="پس ایمان آورد به او لوط سوره عنکبوت، آیه ۲۶۵">*</span>. </p> <p>معنای آیه مورد بحث این می‌شود که: فرزندان یعقوب وقتی در آخر روز نزد پدر آمدند گریه می‌کردند و در این حال به پدر خود گفتند: ای پدر جان!ما گروه برادران رفته بودیم بیابان       <code class="page" rel="11,138"/> برای مسابقه دو، و یا تیراندازی-البته مسابقه دو با دور شدن از یوسف مناسب‌تر است، پس بعید نیست مقصودشان همین بوده-و یوسف را نزد بار و بنه خود گذاشته بودیم گرگی او را خورد، و بدبختی و بیچارگی ما این است که هم برادر را از دست داده‌ایم و هم تو گفتار ما را تصدیق نخواهی کرد هر چند هم که ما راستگو باشیم. </p> <p>و این کلام یعنی جمله‌ <span class="aya" rel="12_17" data-words="14-22">و ما أنت بمؤمن لنا و لو کنا صادقین</span> کلامی است که نوعا هر پوزش‌طلبی وقتی دستش از همه جا بریده شد و راه چاره‌ای نیافت بدان تمسک می‌جوید، و می‌فهماند که می‌داند کلامش نزد طرفش مسموع و عذرش پذیرفته نیست، لیکن مع ذلک از روی ناچاری حق مطلب را می‌گوید و از واقع قضیه خبر می‌دهد، هر چند تصدیقش نکنند، پس این تعبیر کنایه از این است که کلام من صدق و حق است. </p> <p><code class="aya" rel="12_18"/> <span class="aya" rel="12_18" data-words="1-6">و جاؤ علی قمیصه بدم کذب</span>  <span class="phrase"><em rel="fa_12_18_6-6" data-sentence="0:155">کذب</em> -به فتح کاف و کسر ذال-مصدر است، و در اینجا به جای اسم فاعل به کار رفته تا مبالغه را برساند، در نتیجه معنایش چنین می‌شود: به خونی کاذب که کذبش آشکارا بود .</span> </p> <p>از این آیه-با در نظر گرفتن اینکه <em>دم: خون</em> را نکره آورده و فرموده <em>خونی</em> تا بفهماند دلالت آن بر ادعای ایشان دلالتی ضعیف بوده-چنین برمی‌آید که پیراهن خون‌آلود وضعی داشته که نمودار دروغ آنان بوده، چون کسی را که درنده‌ای پاره‌اش کرده و خورده باشد معقول نیست پیراهنش را سالم بگذارد. </p> <p>از اینجا معلوم می‌شود که چراغ دروغ را فروغی نیست، و هیچ گفتار و پیشامدی دروغین نیست مگر آنکه در اجزای آن تنافی و در اطرافش تناقض‌هایی به چشم می‌خورد که شاهد دروغ بودن آنست (و به فرضی هم که طراح آن، خیلی ماهرانه طرحش کرده باشد) اوضاع و احوال خارجی که آن گفتار دروغین محفوف به آن است بر دروغ بودنش شهادت داده و از واقع و حقیقت زشت آن هر چه هم که ظاهرش فریبنده باشد پرده برمی‌دارد. </p> <h3>گفتاری در اینکه در دروغگویی رستگاری نیست‌ <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">سخنی در باره بی فرجام بودن دروغ و اینکه سر انجام، حقیقت نمودار می‌شود</span> </h3> <p> این مطلب تجربه شده که عمر اعتبار دروغ کوتاه، و دروغگو دیری نمی‌پاید مگر آنکه خودش به آن اعتراف می‌کند، و اگر هم اعتراف نکند باری اظهاراتی می‌کند که از بطلان گفتارش پرده برمی‌دارد. <code class="page" rel="11,139"/> حال باید دید چرا چنین است؟ دلیلش این است که بطور کلی در این عالم، نظامی حکومت می‌کند که به واسطه آن نظام در اجزاء و ابعاض عالم نسبت‌ها و اضافاتی برقرار و در نتیجه ابعاض به یکدیگر متصل و مربوط می‌شوند و این اضافات نسبت‌هایی غیر متغیرند، پس هر حادثی از حوادث که فرض کنیم وقتی در خارج واقع می‌شود لوازم و ملزوماتی متناسب با خود دارند که به هیچ وجه از یکدیگر منفک نمی‌شوند، و در بین تمامی لوازم و ملزومات آثاری است که بعضی را بر بعضی دیگر متصل می‌سازد، بطوری که اگر به یکی از آنها خللی وارد آید همه مختل می‌شود، و اگر همان مختل، سالم گردد همه سلسله سالم می‌شود، و این قانونی است کلی و استثناء ناپذیر. </p> <p>مثلا اگر جسمی از مکانی به مکانی دیگر انتقال یابد، از لوازم این انتقال آن است که دیگر در آن زمان آن جسم در مکان اول نباشد، بلکه از آن و از لوازم آن و هر چه که متصل به آن است دور و غایب باشد، و نیز مکان اول از آن خالی و مکان دوم مشغول به آن باشد، و نیز اینکه فاصله‌ای را که میان دو مکان است بپیماید، و همچنین لوازم دیگر که اگر یکی از آنها اختلال یابد-مثلا در همان زمان باز هم مکان اول شاغل آن جسم باشد-تمامی لوازمی که شمردیم مختل شده، دیگر صدق نخواهند داشت. </p> <p>و انسان و هر سبب دیگری که فرض شود نمی‌تواند حقیقتی از حقایق هستی را به نوعی تدلیس و تردستی بپوشاند، و در عین حال تمام لوازم و ملزومات مربوط به آن را هم مستور بدارد، و یا آن حقیقت را بطور کلی‌از محل واقعیش (که محفوف به آن لوازم و ملزومات است) خارج کند، و یا از مجرای هستی‌اش تحریف نماید، و به فرضی هم که بتواند یکی از لوازم را هم مستور سازد، لوازم دیگرش سر درمی‌آورد، و به فرضی که آن را هم در پرده کند لازم سومی ظاهر می‌شود، و همچنین تا حقیقت پنهان شده آشکارا گردد. </p> <p>از همین جا است که می‌گویند حکومت و دولت از آن حق است هر چند باطل جولان و عرض اندامی هم بکند. و نیز می‌گویند ارزش از آن صدق است هر چند احیانا باطلی مورد رغبت قرار بگیرد، و نیز از همین جهت است که خدای تعالی فرموده: <span class="aya" rel="39_3" data-words="27-34">إن الله لا یهدی من هو کاذب کفار</span><span class="footnote" rel="1" title="سوره بقره، آیه ۴۵">*</span> و نیز فرموده: <span class="aya" rel="40_28" data-words="37-44">إن الله لا یهدی من هو مسرف کذاب</span><span class="footnote" rel="2" title="مفردات راغب، ماده &lt;em&gt;دلو&lt;/em&gt; ">*</span> و نیز فرموده: <span class="aya" rel="10_69" data-words="2-9">إن الذین یفترون علی الله الکذب لا یفلحون</span><span class="footnote" rel="3" title="آنان که دروغ بر خدا می‌بندند رستگار نمی‌شوند سوره نحل، آیه ۱۱۶">*</span> و فرموده:       <code class="page" rel="11,140"/> <span class="aya" rel="50_5" data-words="1-9">بل کذبوا بالحق لما جاءهم فهم فی أمر مریج</span><span class="footnote" rel="1" title="مفردات راغب، ماده &lt;em&gt;ورد&lt;/em&gt; ">*</span>. </p> <p>و این بدان جهت است که چون حق را دروغ شمردند ناگزیر پایه خود را بر اساس باطل نهاده و در زندگیشان بر باطل تکیه زدند، و در نتیجه خود را در نظامی مختل قرار دادند که اجزایش با یکدیگر تناقض داشته و هر جزئی جزء دیگر و هر طرفی طرف دیگر را رسوا و انکار می‌کند. </p> <h3> <span class="title" rel="12_18 12_7 12_8 12_9 12_10 12_11 12_12 12_13 12_14 12_15 12_16 12_17 12_19 12_20 12_21">جواب یعقوب (علیه السلام) به پسرانش که گفتند یوسف را گرگ خورده</span> </h3> <p> <span class="aya" rel="12_18" data-words="7-20">قال بل سولت لکم أنفسکم أمرا فصبر جمیل و الله المستعان علی ما تصفون</span> این جمله جواب یعقوب (ع) است، و این جواب را در وقتی داده که خبر مرگ یوسف، فرزند عزیز و حبیبش را شنیده، فرزندان بر او درآمده‌اند در حالی که یوسف را همراه ندارند، و با گریه و حالتی پریشان خبر می‌دهند که یوسف را گرگ خورده، و این پیراهن خون‌آلود اوست، و او در همین حال مقدار حسد برادران را نسبت به یوسف می‌دانست، و اینکه او را به زور و اصرار از دستش ربودند به خاطر داشت و حال نیز که پیراهنش را آورده‌اند وضع خونین پیراهن اعلام به دروغگویی آنان می‌کند، در چنین شرایطی این جواب را داده و همین را هم می‌باید می‌داد. </p> <p>آری، در این جواب هیچ اعتنایی به گفته آنان که گفتند: ما رفته بودیم مسابقه بگذاریم <em>نکرده و فرموده: </em> بلکه نفس شما امری را بر شما تسویل کرده <em>و</em> تسویل به معنای وسوسه است، و معنای پاسخ او این است که: قضیه اینطور که شما می‌گویید نیست، بلکه نفس شما در این موضوع شما را به وسوسه انداخته، و مطلب را مبهم کرده، و حقیقت آن را معین ننموده. آن گاه اضافه کرد که من خویشتن دارم، یعنی شما را مؤاخذه ننموده، در مقام انتقام بر نمی‌آیم، بلکه خشم خود را به تمام معنی فرو می‌برم. </p> <p>پس اینکه فرمود: <span class="aya" rel="12_18" data-words="8-12">بل سولت لکم أنفسکم أمرا</span> خود تکذیب دعوی آنان و هم بیان این جهت است که من به خوبی می‌دانم فقدان یوسف مستند به این گفته‌های شما و دریدن گرگ نیست، بلکه مستند به مکر و خدعه‌ای است که شما به کار برده‌اید، و مستند به وسوسه‌ای است که دلهای شما آن را طراحی کرده، و در عین حال به منزله مقدمه‌ای است برای جمله بعد که می‌فرماید: <span class="aya" rel="12_18" data-words="13-14">فصبر جمیل...</span>   <code class="page" rel="11,141"/> </p><h3> <span class="title" rel="12_18 12_7 12_8 12_9 12_10 12_11 12_12 12_13 12_14 12_15 12_16 12_17 12_19 12_20 12_21">اشاره به معنای صبر و اینکه صابران چه کسانی هستند</span> </h3> <p> در جمله‌ <span class="aya" rel="12_18" data-words="13-14">فصبر جمیل</span> صبر را مدح کرده و این از قبیل به کار بردن سبب در جای مسبب است، یعنی در جایی که می‌بایست بفرماید من بر آنچه که بر سرم آمده صبر می‌کنم، به سبب اینکه صبر خوب است تنها سبب را آورده. </p> <p>و اینکه کلمه صبر را نکرده (بدون الف و لام) آورده، و آن را توصیف نکرده، بلکه بطور مبهم فرموده <em>صبر خوبست</em> اشاره به عظمت قضیه و تلخی و دشواری تحمل آن است. </p> <p>و اگر حرف <em>فاء</em> را که برای تفریع و نتیجه‌گیری است بر سر جمله آورده و فرموده:  <em>پس صبر خوبست</em> برای اشعار به این جهت است که اسباب و آن جهاتی که دست به هم داده‌و این مصیبت را به بار آورده وضعش طوری است که در برابر آن جز صبر هیچ چاره دیگری نیست (پس صبر بهتر است)، برای اینکه اولا یوسف محبوبترین مردم بود در دل او، و اینک دارند خبر می‌دهند که چنین محبوبی طعمه گرگ شده، و برای گواهی خود پیراهن خون‌آلودش را آورده‌اند، و ثانیا او خود بطور یقین می‌داند که اینان در آنچه که می‌گویند دروغگویند، و در نابود کردن یوسف دست داشته و نقشه‌ای داشته‌اند، و ثالثا راهی برای تحقیق مطلب و به دست آوردن اینکه بر سر یوسف چه آمده، و او فعلا کجا است و در چه حالی است، در دست نیست. </p> <p>او برای چنین پیشامدهای ناگواری جز فرزندانش چه کسی را دارد که برای دفع آن به این سو و آن سو روانه کند؟ و فعلا این مصیبت به دست همین فرزندان رخ داده، نزدیکتر از ایشان چه کسی را دارد که به معاونت وی از ایشان انتقام بگیرد؟ و به فرضی هم که داشته باشد چگونه می‌تواند فرزندان خود را طرد نماید.  (پس باز صبر بهتر است). </p> <p>چیزی که هست معنای صبر این نیست که انسان خود را آماده هر مصیبتی نموده صورت خود را بگیرد تا هر کس خواست سیلیش بزند، نه، معنای صبر-که یکی از فضایل است- این نیست که آدمی چون زمین مرده زیر دست و پای دیگران بیفتد مردم او را لگدکوب کنند، و مانند سنگ دم پا بازیچه‌اش قرار دهند، زیرا خدای سبحان آدمی را طوری خلق کرده که به حکم فطرتش خود را موظف می‌داند هر مکروهی را از خود دفع نماید، و خدا هم او را به وسائل و ابزار دفاع مسلح نموده تا به قدر تواناییش از آنها استفاده کند، و چیزی را که این غریزه را باطل و عاطل سازد نمی‌توان فضیلت نام نهاد. بلکه صبر عبارت است از اینکه انسان در قلب خود استقامتی داشته باشد که بتواند کنترل نظام نفس خود را-که استقامت امر حیات انسانی و جلوگیری از اختلال آن بستگی به آن نظام دارد-در دست گرفته، دل خود را از تفرقه و نسیان تدبیر و خبط فکر و فساد رأی جلوگیری کند. </p> <p>پس صابران آنهایی هستند که در مصائب استقامت به خرج داده و از پا درنمی‌آیند، و<code class="page" rel="11,142"/> هجوم رنجها و سختیها پایشان را نمی‌لغزاند، به خلاف غیر صابران که در اولین برخورد با ناملایمات قصد هزیمت می‌کنند و آن چنان فرار می‌کنند که پشت سر خود را هم نگاه نمی‌کنند. </p> <p>از همین جا معلوم می‌شود که صبر چه فضیلت بزرگی است، و چه راه خوبی است برای مقاومت در برابر مصائب و شکستن سورت و شدت آن، ولی با این حال به تنهایی کافی نیست که عافیت و سلامت را که در مخاطره بوده برگرداند، در حقیقت صبر مانند دژی است که انسان از ترس دشمن بدان پناهنده شود، ولی این دژ نعمت امنیت و سلامتی و حریت حیات را به انسان عودت نمی‌دهد، و چه بسا محتاج به سبب دیگری شود که آن سبب رستگاری و پیروزی را تامین نماید. </p> <p>این سبب در آیین توحید عبارت است از خدا-عز سلطانه. یک نفر موحد وقتی ناملایمی می‌بیند و مصیبتی به او روی می‌آورد نخست خود را در پناه دژ محکم صبر قرار داده، بدین وسیله نظام عبودیت را در داخل خود در دست گرفته و از اختلال آن و متلاشی شدن قوا و مشاعرش جلوگیری می‌کند، و سپس بر پروردگار خود که فوق همه سبب‌ها است توکل جسته، امید می‌دارد که او وی را از شری که روی آورده حفظ کند، و همه اسباب را به سوی صلاح حال او متوجه سازد، که در این صورت کار او کار خود خدای تعالی شده، و خدا هم که بر کار خود مسلط است، اسباب را هر چند سبب بیچارگی او باشد به سوی سعادت و پیروزی او جریان می‌دهد، و ما در این باره در تفسیر آیه‌ <span class="aya" rel="2_45" data-words="1-5">و استعینوا بالصبر و الصلاة</span><span class="footnote" rel="1" title="مفردات راغب، ماده &lt;em&gt;مکن&lt;/em&gt; ">*</span> در جلد اول این کتاب بحثی را گذراندیم. </p> <h3> <span class="title" rel="12_18 12_7 12_8 12_9 12_10 12_11 12_12 12_13 12_14 12_15 12_16 12_17 12_19 12_20 12_21">صبر، توأم با توکل کار ساز است</span> </h3> <p> به خاطر همه این جهات بود که یعقوب بعد از آنکه فرمود: <span class="aya" rel="12_18" data-words="13-14">فصبر جمیل</span> دنبالش گفت: <span class="aya" rel="12_18" data-words="15-20">و الله المستعان علی ما تصفون</span> و کلمه صبر را با کلمه توکل تمام کرد، نظیر آنکه در آیات‌بعدی همین معنا را رعایت نموده چنین گفت: <span class="aya" rel="12_83" data-words="7-18">فصبر جمیل عسی الله أن یأتینی بهم جمیعا إنه هو العلیم الحکیم...</span><span class="footnote" rel="2" title="سوره صافات، آیه ۶۱">*</span>. </p> <p>پس جمله‌ <span class="aya" rel="12_18" data-words="15-20">و الله المستعان علی ما تصفون</span> -که راستی کلام عجیبی است-توکل یعقوب را بر خدای تعالی بیان نموده، می‌فرماید: من می‌دانم که شما در این قضیه مکر و حیله‌ای به کار برده‌اید، و می‌دانم که یوسف را گرگ نخورده، و لیکن در کشف دروغ شما و دست‌یابی بر یوسف به اسباب ظاهری که بدون اذن خدا هیچ اثری ندارند دست نمی‌زنم و در     <code class="page" rel="11,143"/> میان این اسباب دست و پا نمی‌زنم بلکه با صبر، ضبط نفس نموده، و با توکل به خدا حقیقت مطلب را از خدا می‌خواهم. </p> <p>پس معلوم شد که جمله‌ <span class="aya" rel="12_18" data-words="15-20">و الله المستعان علی ما تصفون</span> دعایی بود که یعقوب  (ع) در مقام توکل کرده، و معنایش این است: پروردگارا!من در این گرفتاریم بر تو توکل کردم تو در آنچه که این فرزندانم می‌گویند یاریم کن . و این جمله توحید در فعل را می‌رساند. یعقوب خواست بگوید تنها و یگانه مستعان خداست، و مرا جز او مستعانی نیست. </p> <p>آری، او معتقد بود که هیچ حکم حقی نیست مگر حکم خدا، و در آیاتی که به زودی می‌آید به همین معنا تصریح کرده و گفته است: <span class="aya" rel="12_67" data-words="23-28">إن الحکم إلا لله علیه توکلت</span>. </p> <p>و برای اینکه توحید در فعل را تکمیل نموده و به بالاتر از این برساند اصلا اسمی از خود نبرد، و نگفت: بزودی صبر خواهم کرد <em>و نیز نگفت: </em> و من در آنچه شما می‌گویید به خدا استعانت می‌جویم بلکه خود را به کلی کنار گذاشت و فقط از خدا دم زد، تا برساند همه امور منوط به حکم خداست که تنها حکم او حق است، و این کمال توحید او را می‌رساند و می‌فهماند که با آنکه در باره یوسفش غرق اندوه و تاسف است، در عین حال یوسف را نمی‌خواهد و به وی عشق نمی‌ورزد، و از فقدانش دچار شدیدترین و جانکاه‌ترین اندوه نمی‌گردد مگر به خاطر خدا و در راه خدا. </p> <h3> <span class="title" rel="12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20 12_21">سر رسیدن کاروانیان و بیرون آوردن یوسف (علیه السلام) از چاه</span> </h3> <p> <code class="aya" rel="12_19"/> <span class="aya" rel="12_19" data-words="1-20">و جاءت سیارة فأرسلوا واردهم فأدلی دلوه قال یا بشری هذا غلام و أسروه بضاعة و الله علیم بما یعملون</span> <span class="phrase">راغب در مفردات گفته: <em rel="fa_12_19_5-5" data-sentence="21:136">ورود</em> در اصل لغت به معنای آب طلب کردن بوده و بعدها در غیر آن هم استعمال شده<span class="footnote" rel="1" title="سوره یوسف، آیه ۵۶">*</span>.</span> و در معنای <em>دلو</em> گفته: <em>دلوت الدلو</em> -که ثلاثی مجرد است- به معنای دلو را به چاه سرازیر کردم <em>است، ولی</em> ادلیت الدلو -که از باب افعال است-به معنای دلو را بیرون کشیدم است.<span class="footnote" rel="2" title="این چنین ملکوت آسمانها و زمین را به ابراهیم نمایاندیم تا از یقین‌داران شود سوره انعام، آیه ۷۵">*</span> ولی دیگران به عکس آن را گفته‌اند. و <span class="phrase">در معنای  <em rel="fa_12_19_13-13" data-sentence="10:383">اسروه</em> گفته: <em>اسرار</em> بر خلاف <em>اعلان</em> و به معنای پنهان داشتن است.<span class="footnote" rel="3" title="مفردات راغب، ماده &lt;em&gt;سرر&lt;/em&gt; ">*</span> در این آیه نکته جالبی است، و آن این است که بیرون آمدن یوسف نتیجه بیرون کشیدن دلو از چاه بود، و با اینکه متفرع بر آن بود جا داشت بفرماید: <em>فقال یا بشری</em> یعنی پس دلو خود را انداخت، آن گاه گفت: بشارت که غلامی یافتم.</span> ولی اینطور نفرمود، بلکه فرمود:       <code class="page" rel="11,144"/> پس دلو خود را انداخت، گفت بشارت... و این را در ادبیات می‌گویند <em>فصل</em> هم چنان که اولی را می‌گویند <em>وصل</em> . نکته اینکه تعبیر را به فصل آورد این بود که بیرون شدن یوسف پس از کشیدن دلو هر چند در خارج نتیجه آن بود، ولی امری غیر منتظره بوده، زیرا نتیجه‌ای که از بیرون کشیدن دلو متوقع است بیرون شدن آب است نه دست‌یابی بر پسر بچه، پس اینکه پسر بچه‌ای بیرون آمده امری ناگهانی و غیر منتظره بوده. </p> <p>ندای <em>بشری</em>  (مژده) مانند ندای به <em>اسف</em> و <em>ویل</em> و نظایر آن در جایی به کار می‌رود که بخواهند بفهمانند که حادثه خیر و یا شر حاضر و هویدا است. </p> <p>جمله‌ <span class="aya" rel="12_19" data-words="16-20">و الله علیم بما یعملون</span> مفادش مذمت رفتار فرزندان یعقوب و اشاره به این است که عمل ایشان معصیتی بوده که علیه ایشان نزد خدا محفوظ هست تا بدان مؤاخذه شوند. </p> <p>ممکن هم هست مراد این باشد که این واقعه به علم خدا اتفاق افتاده، و خدا خواسته‌تا یوسف را به آن قدر و منزلتی که برایش مقدر کرده برساند، چون اگر از چاه بیرون نمی‌آمد و به عنوان یک بازیافته‌ای پنهانی به مصر آورده نمی‌شد، قطعا از خانه عزیز مصر سر درنمی‌آورد، و در نتیجه به آن سلطنت و عزت نمی‌رسید. </p> <p>معنای آیه این است که: جماعتی رهگذر از کنار آن چاه می‌گذشتند، کسی را فرستادند تا آبی تهیه کند، آن شخص دلو خود را در چاه سرازیر کرد و وقتی بیرون می‌آورد ناگهان فریادش بلند شد: بشارت!این پسر بچه است . آری، او پسر بچه‌ای را دید که خود را به طناب آویزان کرده، از چاه بیرون آمد. اهل قافله او را پنهان کردند تا کس و کارش خبردار نشوند، و در نتیجه سرمایه‌ای برایشان باشد و از فروشش پولی به دست بیاورند، و حال آنکه خدای سبحان به آنچه میکردند دانا بود، و بر آن کار آنان را مؤاخذه می‌کند. و یا: و حال آنکه همه اینها به علم خدا بوده و او بود که یوسف را در مسیری قرار داد تا در مصر بر اریکه سلطنت و نبوت بنشاندش. </p> <p><code class="aya" rel="12_20"/> <span class="aya" rel="12_20" data-words="1-11">و شروه بثمن بخس دراهم معدودة و کانوا فیه من الزاهدین</span>  <span class="phrase"><em rel="fa_12_20_3-4" data-sentence="0:544">ثمن بخس</em> به معنای بهایی است که از قیمت اصلی و واقعی، ناقص و کمتر باشد، و <span class="aya" rel="12_20" data-words="5-6">دراهم معدودة</span> به معنای پولی اندک است-و بطوری که می‌گویند بدین جهت فرموده  <em rel="fa_12_20_6-6" data-sentence="249:337">معدودة</em> که آن روزها پول زیاد وزنی بوده نه شمردنی، و تنها پولهایی را می‌شمرده‌اند که خیلی ناچیز بوده، و مقصود از <em rel="fa_12_20_5-5" data-sentence="412:218">دراهم</em> پول خردی از جنس نقره بوده که در آن روز در میان مردم رواج داشته، و کلمه <em>شراء</em> در اینجا به معنای فروختن است، و زهد به معنای روگردانی و بی رغبتی از هر چیز را گویند، ممکن هم هست در اینجا کنایه از بر حذر بودن باشد.</span> <code class="page" rel="11,145"/> </p><h3> <span class="title" rel="12_20">توضیح معنای آیه: <span class="aya" rel="12_20" data-words="1-6">و شروه بثمن بخس دراهم معدودة...</span> و وجوهی که در این باره گفته شده است</span> </h3> <p> <span class="phrase">از ظاهر سیاق برمی‌آید که ضمیر جمعی که در جمله <em>شروه</em> و در جمله <em rel="fa_12_7_2-2" data-sentence="70:223">کانوا</em>  می‌باشد به رهگذران برمی‌گردد، و معنایش این باشد که: رهگذران یوسف را به پولی اندک فروختند، چون از این معنا حذر داشتند که اگر بر سر قیمت ایستادگی به خرج دهند حقیقت مطلب روشن شده صاحبانش پیدا شده از چنگ ایشان بیرونش می‌کنند.</span> </p> <p>ولی بیشتر مفسرین گفته‌اند: ضمیر مذکور به برادران یوسف برمی‌گردد و معنای جمله این است که: برادران یوسف بعد از آنکه فریاد رهگذران بلند شد که بشارت!پسر بچه‌ای  خود را به کنار چاه رسانده ادعا کردند که این پسر بچه از ایشان است که در چاه افتاده و اینک آمده‌اند او را بیرون بیاورند، و در نتیجه همانجا یوسف را به پولی اندک فروختند، و از ترس اینکه حقیقت حال معلوم نشود در قیمتش پافشاری نکردند.<span class="footnote" rel="1" title="سوره شوری، آیه ۱۱">*</span> بعضی<span class="footnote" rel="2" title="الدر المنثور، ج ۴، ص ۴۰">*</span> دیگر گفته‌اند: ضمیر اول به برادران و ضمیر دوم به رهگذران برمی‌گردد، و معنای آیه این است که: برادران، یوسف را به پولی اندک فروختند، و رهگذران از خریدنش اظهار بی‌میلی می‌کردند که فروشندگان قیمت را بالا نبرند، و یا واقعا نسبت به خریدنش بی‌میل بودند برای اینکه حدس می‌زدند حقیقت مطلب غیر اینست، و حتما مکر و نقشه‌ای در کار است، چون از سیمای پسر بچه پیداست که از بردگان نیست. </p> <p>و <span class="phrase">لیکن سیاق آیات با هیچیک از این دو وجه سازگاری ندارد، چون هر چه ضمیر جمع در آیه قبلی بود همه به رهگذران برمی‌گشت و در آیه بعدی هم اسمی از برادران به میان نیامده تا بگوییم ضمیر در <em>شروه</em> و ضمیر در <em rel="fa_12_7_2-2" data-sentence="202:40">کانوا</em> و یا یکی از آن دو به برادران برمی‌گردد.</span> </p> <p>علاوه بر اینکه ظاهر آیه بعدی که می‌فرماید: <span class="aya" rel="12_21" data-words="1-6">و قال الذی اشتراه من مصر</span> این است که آن خریدن با فروختن در این آیه تحقق یافته (و خلاصه خریداران در آن آیه خریداران این آیه‌اند). </p> <p>و اما اینکه در روایات آمده که برادران یوسف خود را به آنجا رسانیده، یوسف را از دست ایشان گرفتند و ادعا کردند که این برده ماست که در چاه افتاده و در آخر او را به ثمن بخسی فروختند مطلبی است تاریخی که نه با ظاهر سیاق آیات تدافع دارد، و نه ظاهر آیه آن روایات را دفع می‌کند. </p> <p>و چه بسا گفته شده که <em>شراء</em> در آیه مورد بحث به معنی خریدن است، چون به این معنا هم از زبان عرب شنیده شده، ولی سیاق آیه این احتمال را هم مانند دو احتمال قبلی دفع می‌کند. </p> <h3> <span class="title" rel="12_21 12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20">خریدار یوسف (علیه السلام)، عزیز مصر و منزل جدید او کاخ عزیز بوده است</span> </h3> <p> <span class="aya" rel="12_21" data-words="1-15">و قال الذی اشتراه من مصر لامرأته أکرمی مثواه عسی أن ینفعنا أو نتخذه ولدا</span> از سیاق آیات استفاده می‌شود که قافله نامبرده یوسف را با خود به مصر بردند و در آنجا به معرض فروش گذاشتند، و مردی از اهل مصر او را خریداری نموده به خانه‌اش برد. </p> <p><span class="phrase">راستی آیات این سوره به چه نحو شگفت‌آوری این شخص را معرفی می‌کند: اولا در کلمه <em rel="fa_12_21_5-6" data-sentence="78:406">من مصر</em> می‌فهماند خریدار یوسف، مردی از اهل خود مصر بوده، و ثانیا در آیه‌ <span class="aya" rel="12_25" data-words="9-13">و ألفیا سیدها لدی الباب</span> می‌فهماند که او مردی بزرگ و مرجع حوائج مردم بوده، و ثالثا در آیه‌ <span class="aya" rel="12_30" data-words="1-11">و قال نسوة فی المدینة امرأت العزیز تراود فتاها عن نفسه</span> می‌فهماند که او عزیزی در مصر بوده که مردم مصر برای او عزت و مقامی منیع قائل بوده‌اند.</span> و نیز او را معرفی می‌کند که دارای زندان بوده، پس معلوم می‌شود ریاستی در بین مردم داشته، زیرا داشتن زندان از شؤون ریاست است، و خلاصه از همه این آیات برمی‌آید که یوسف از همان اول به خانه عزت و کاخ سلطنتی درآمده بوده. </p> <p>و کوتاه سخن، قرآن کریم در تعریف این شخص در هر نوبت آن مقدار را که مورد حاجت بوده بیان کرده، چون در اولین مرتبه که سخن از او به میان می‌آید لازم نیست تمامی خصوصیاتش گفته شود، و لذا در این مقام تنها فرموده: <span class="aya" rel="12_21" data-words="1-6">و قال الذی اشتراه من مصر</span> و به هر حال آیه مورد بحث با همه اختصار و کوتاهیش می‌رساند که قافله، یوسف را به مصر برده و در آنجا او را به یکی از سکنه آن شهر فروختند، و او هم یوسف را به خانه‌اش برد، و به همسرش سفارش کرد که‌ <span class="aya" rel="12_21" data-words="8-15">أکرمی مثواه عسی أن ینفعنا أو نتخذه ولدا</span>. </p> <p>با اینکه عادت بر این جریان دارد که موالی نسبت به امر بردگان خود اهمیتی ندهند، مگر در جایی که از سیمای برده آثار اصالت و رشد را تفرس کنند و به نظرشان سیمای خیر و سعادت بیاید، مخصوصا پادشاهان و سلاطین و رؤسا که هر لحظه دهها و بلکه صدهابرده و کنیز می‌گیرند، چنین اشخاصی عادتا نسبت به آن همه غلام و کنیز ولع و اشتیاق نشان نمی‌دهند، و چنان نیست که تا یک برده و یا کنیز به دستشان بیاید و اله و شیدایش شوند، با این حال این سفارشی که عزیز مصر در باره یوسف کرده که او را احترام کند، باشد که از او انتفاع ببرند و یا فرزند خود بخوانند حتما معنای عمیقی دارد، و مخصوصا از این جهت که این سفارش را به شخص همسر و بانوی خانه‌اش می‌کند (نه به کارکنان خانه)، بلکه به او می‌گوید که شخصا مباشر جزئیات امور یوسف باشد، و این سابقه ندارد که ملکه‌ها در امور جزئی و کوچک مباشرت کنند، و خانمی با چنین مقامی منیع به امور بردگان و غلامان رسیدگی نماید. <code class="page" rel="11,147"/> پس معلوم می‌شود یوسف جمالی بدیع و بی‌نظیر داشته که عقل هر بیننده را خیره و دلها را واله می‌ساخته، و بالاتر از زیبایی آب و گل، خلق زیبا داشته، صبور و با وقار و دارای حرکاتی سنگین بوده، لهجه‌ای ملیح و منطقی حکیمانه و نفسی کریم و اصلی نجیب داشته، و این صفات وقتی در فردی وجود داشته باشد ریشه‌هایش از همان کودکی حرکات و سکنات کودک را از حرکات و سکنات دیگر کودکان متمایز می‌کند و آثارش از همان کودکی در سیمایش ظاهر می‌گردد. </p> <p>اینها بوده که دل عزیز را به سوی یوسف-یک طفل صغیر-جلب کرده، تا آنجا که آرزومندش نموده که این کودک در خانه او نشو و نما کند و از خواص اهل بیتش شمرده شود، و بلکه نزدیک‌ترین مردم به وی باشد تا او در امور مهم و مقاصد بزرگ خود از وی منتفع گردد. و یا او را پسر خود بخواند تا برای او و برای همسرش فرزندی باشد، و از خاندان او ارث ببرد. </p> <p>و از همین جا می‌توان احتمال داد که عزیز مردی عقیم بوده و از همسرش فرزندی نداشته، و به همین جهت آرزو می‌کرده که یوسف فرزند او و همسرش باشد. </p> <p>پس اینکه فرمود: <span class="aya" rel="12_21" data-words="1-6">و قال الذی اشتراه من مصر</span> یعنی: <em>عزیز</em> لامراته عزیزه مصر <span class="aya" rel="12_21" data-words="8-9">أکرمی مثواه</span> یعنی خودت مباشر امور او باش، و برای او مقامی بزرگ و ارجمند در نزد خودت قرار ده‌ <span class="aya" rel="12_21" data-words="10-12">عسی أن ینفعنا</span> شاید در مقاصد عالی و امور مهم به دردمان بخورد، <span class="aya" rel="12_21" data-words="13-15">أو نتخذه ولدا</span> و یا او را فرزند خود بخوانیم. </p> <p> <span class="aya" rel="12_21" data-words="16-37">و کذلک مکنا لیوسف فی الأرض و لنعلمه من تأویل الأحادیث و الله غالب علی أمره و لکن أکثر الناس لا یعلمون</span> <span class="phrase">راغب در مفردات می‌گوید: <em rel="fa_12_7_2-2" data-sentence="24:518">مکان</em> در نزد اهل لغت به معنای جایی است که چیزی را در خود گنجانیده باشد،  (و تمکین به معنای جای دادن است هم چنان که تمکن به معنای قبول مکان و جایگیر شدن در آنست) و از همین باب است که خدا فرموده: <span class="aya" rel="6_6" data-words="10-12">مکناهم فی الأرض</span> و نیز فرموده‌ <span class="aya" rel="46_26" data-words="1-7">و لقد مکناهم فیما إن مکناکم فیه</span> و نیز فرموده: <span class="aya" rel="28_57" data-words="10-14">أ و لم نمکن لهم</span> و <span class="aya" rel="28_6" data-words="2-5">نمکن لهم فی الأرض</span>.</span> <span class="phrase">آن گاه اضافه کرده که خلیل گفته: کلمه <em rel="fa_12_7_2-2" data-sentence="37:357">مکان</em> بر وزن مفعل از ماده <em>کون</em> است (و قاعدتا می‌بایستی همه مشتقات آن از این سه حرف اشتقاق یابد) و لیکن در محاوره عرب از ماده <em>مکن</em> اشتقاق یافته، می‌گویند: <em>تمکن</em> و <em>تمسکن</em>  هم چنان که اصل منزل <em>نزل</em> است ولی از خود آن اشتقاق جدا می‌کنند و می‌گویند <em>تمنزل</em><span class="footnote" rel="1" title="سوره رعد، آیه ۱۷">*</span>.</span> </p> <p>   <code class="page" rel="11,148"/> <span class="phrase">پس کلمه <em rel="fa_12_7_2-2" data-sentence="8:100">مکان</em> به معنای قرارگاه هر چیز است از زمین، و معنای <em>امکان</em> و  <em>تمکین</em> قرار دادن در محل است.</span> و <span class="phrase">چه بسا، که کلمه <em rel="fa_12_7_2-2" data-sentence="16:142">مکان</em> و <em>مکانت</em> به استقرارگاه امور معنوی اطلاق می‌شود، مثل اینکه می‌گوئیم فلانی مکانتی در علم دارد <em>، و یا</em> مکانتی در نزد مردم دارد .</span> و وقتی گفته می‌شود من فلانی را از فلان چیز امکان دادم و او تمکن یافت  معنایش این است که او را قدرت دادم و او قادر بر آن شد، ولی این تعبیر از باب کنایه است. </p> <p>و شاید مراد از اینکه فرمود: ما یوسف را در زمین تمکین دادیم این باشد که ما او را طوری در زمین جای دادیم که بتواند در زمین از مزایای حیات، با وسعت هر چه بیشتر تمتع ببرد، بر خلاف آنچه برادرانش می‌خواستند که او از ماندن در روی زمین محروم باشد، و به همین جهت او را در ته چاه، انداختند و بعدا هم به ثمن ناچیزی به فروش رساندند تا از قرارگاه پدرش دور شده، از سرزمینی به سرزمینی انتقال یابد. </p> <p>خداوند در خلال داستان یوسف دو جا قضیه تمکین دادن از زمین را یادآور شده، یکی بعد از آنکه بیرون آمدنش را از چاه و پنهانی به مصر آوردن و فروختنش را به عزیز بیان کرده، و یکی هم بعد از بیان بیرون شدنش از زندان عزیز و منصوب شدنش بر خزینه‌های سرزمین مصر، که در آنجا چنین فرموده: <span class="aya" rel="12_56" data-words="1-10">و کذلک مکنا لیوسف فی الأرض یتبوأ منها حیث یشاء</span><span class="footnote" rel="1" title="در حدیث که علل الشرائع نقل کرده جمله همین است و لیکن قرآن می‌فرماید و جاءوا اباهم عشاء که شاید در حدیث نقل به معنا شده است">*</span> و عنایت در هر دو جا یکی است. </p> <h3> <span class="title" rel="12_21 12_7 12_8 12_9 12_10 12_11 12_12 12_13 12_14 12_15 12_16 12_17 12_18 12_19 12_20">معنای جمله: و کذلک مکنا لیوسف فی الأرض </span> </h3> <p> و اینکه در آیه مورد بحث فرمود: <span class="aya" rel="12_21" data-words="16-21">و کذلک مکنا لیوسف فی الأرض</span> اشاره است به همان مطالبی که قبلا فرموده بود که: از چاه برونش آورد و به فروشش رساند و در خانه عزیز جایش داد. <span class="phrase">در اینجا دو احتمال هست یکی اینکه مقصود از تمکین در زمین همین مقدار از تمکین باشد که یک پسر بچه غریب از خانه عزیز سر در آورده و به سفارش صاحب خانه دارای گواراترین عیش شود، و بنا بر این احتمال تشبیه <em rel="fa_12_21_17-17" data-sentence="197:322">کذلک</em> در آیه از قبیل تشبیه چیزی است به خودش، البته بطوری که دلالت بر عظمت اوصاف آن کند، نه از آن قسم که در ادبیات مذمت شده، نظیر گفته شاعر: <span class="poem">کاننا و الماء من حولنا / قوم جلوس حولهم ماء</span>  وضع ما در این حال که اطرافمان آب است نظیر وضع مردمی است که نشسته‌اند و دورشان آب است چون این تشبیه رکیک و مذموم است.</span> </p> <p>بلکه منظور اینست که آن تمکینی که ما در زمین به یوسف دادیم نظیر تمکینی است   <code class="page" rel="11,149"/> که الآن داریم شرح می‌دهیم، و اوصافی داشته مثل اوصاف خیره کننده‌ای که در شرح داستانش آوردیم. و این خود یک نحوه لطافتی است در بیان که گوینده چیزی را به خودش مثال زده و تشبیه کند، تا ذهن شنونده متوجه برجستگی و اهمیت اوصاف آن شود، و غرضی که در همه تشبیه‌ها هست و آن جذاب بودن مطلب است حاصل شود. </p> <p>و از همین باب است تشبیه‌ <span class="aya" rel="42_11" data-words="16-18">لیس کمثله شیء</span><span class="footnote" rel="1" title="معانی الاخبار، علل الشرائع، ط نجف، ص ۴۵-۴۸">*</span> و همچنین‌ <span class="aya" rel="37_61" data-words="1-4">لمثل هذا فلیعمل العاملون</span><span class="footnote" rel="2" title="تفسیر عیاشی، ج ۲، ص ۱۶۷">*</span> که در اولی مراد این است که صفات خداوندی از این جهت که صفات اوست شبیه و نظیر ندارد، و در دومی این است که هر چیزی که دارای این صفات باشد آن طور که بهشت متصف به آن است، پس عاملین برای رسیدن به آن، عمل کنند، تا با رسیدن به آن، رستگار شوند. </p> <p>احتمال دوم این است که منظور از تمکین، مطلق تمکین در زمین است، نه تنها آن تمکینی که تا کنون یادآور شده. بنا بر این تشبیه در آیه از باب تشبیه کل به بعضی از افراد است تا دلالت کند بر اینکه سایر تمکین‌های بعدی هم مثل تمکینی است که تا کنون بیان شده. و یا تشبیه کل است به بعضی از اجزایش، تا دلالت کند بر اینکه اجزای باقیمانده هم حالش حال همین جزئی است که گفته شد. و بنا بر این، معنای آیه مورد بحث این می‌شود که: تمکین ما به یوسف در زمین به همین منوالی که گفتیم ادامه می‌یابد، چه برادرانش به وی حسد برده از ماندنش در روی زمین و نزد پدر دریغ ورزیده به چاهش انداختند، و نعمت تمتع در وطن و زندگی بدوی را از او سلب نموده، او را به مکاریان بفروختند، تا از خانه و اهلش دور سازند، و خدای سبحان عینا کید آنان را وسیله قرار داد برای تمکنش در زمین، آنهم در خانه عزیز و در بهترین احوال، از این به بعدش هم همین منوال ادامه می‌یابد، همسر عزیز به او دلبسته و دیگر زنان اشراف مصر تعقیبش می‌کنند، تا بلکه کام دل از او گرفته و لکه‌دارش سازند، خداوند کید ایشان را هم عینا وسیله ظهور اخلاص و صدق ایمان وی قرار می‌دهد. </p> <p>و به همین منوال مصریان تصمیم میگیرند او را به زندان افکنده از آزادی و آمد و شد با مردم محرومش کنند، خداوند همین زندان را وسیله تمکین او قرار می‌دهد، آن چنان تمکینی که در سرزمین وسیع مصر هر جا بخواهد زندگی کند، و هیچ بالا دستی نباشد که او را محدود سازد. </p> <p>و کوتاه سخن، بنا بر این احتمال، آیه شریفه از قبیل آیه‌ <span class="aya" rel="40_74" data-words="14-17">کذلک یضل الله الکافرین</span><span class="footnote" rel="3" title="سوره مؤمن، آیه ۷۴">*</span> و       <code class="page" rel="11,150"/> آیه‌ <span class="aya" rel="13_17" data-words="42-45">کذلک یضرب الله الأمثال</span><span class="footnote" rel="1" title="تفسیر عیاشی، ج ۲، ص ۱۶۶">*</span> خواهد بود، که در اولی می‌فرماید: گمراه شدن کافران توسط خدا دائما به همین منوال که گفته شد جریان می‌یابد. و در دومی می‌فرماید: مثل زدن خدا دائما نظیر این مثلی است که زد، و این مثل نمونه‌ای است که باید سایر مثالهای خدایی را بدان مقیاس گرفت. </p> <p>و اینکه فرمود: <span class="aya" rel="12_21" data-words="22-26">و لنعلمه من تأویل الأحادیث</span> نتیجه تمکین مذکور را می‌رساند، چون <em>لام</em> ، مفید غایت و نتیجه است. و اگر حرف <em>واو</em> آورده و جمله را عطف کرده، عطف بر جمله مقدری کرده تا برساند که غیر از تعلیم احادیث نتایج دیگری در نظر داشتیم که مقام تخاطب، گنجایش بیان آن را ندارد. بنا بر این، تقدیر کلام چنین می‌شود: لنفعل به کذا و کذا و لنعلمه من تاویل الاحادیث ، و این آیه شبیه به آیه راجع به ابراهیم (ع) است که می‌فرماید: <span class="aya" rel="6_75" data-words="1-12">و کذلک نری إبراهیم ملکوت السماوات و الأرض و لیکون من الموقنین</span><span class="footnote" rel="2" title="مجمع البیان، ج ۵، ص ۲۱۳">*</span> و آیاتی نظیر آن. </p> <h3> <span class="title" rel="12_21">معنای: <span class="aya" rel="12_21" data-words="27-31">و الله غالب علی أمره</span> </span> </h3> <p> و در جمله‌ <span class="aya" rel="12_21" data-words="27-37">و الله غالب علی أمره و لکن أکثر الناس لا یعلمون</span> ظاهر این است که منظور از <em>امر</em> شان باشد، و شان خدا همان رفتاری است که در خلق خود دارد که از مجموع آن نظام تدبیر به دست می‌آید، هم چنان که خودش فرموده: <span class="aya" rel="10_3" data-words="16-17">یدبر الأمر</span><span class="footnote" rel="3" title="امر را تدبیر می‌کند سوره یونس، آیه ۳">*</span> و اگر امر را به خدا اضافه کرده و گفته <em>امره</em> برای این است که خدا مالک همه امور است، هم چنان که خودش فرموده: <span class="aya" rel="7_54" data-words="29-33">ألا له الخلق و الأمر</span><span class="footnote" rel="4" title="آگاه!که او راست همه خلق و امر سوره اعراف، آیه ۵۴">*</span>. </p> <p>و معنای آیه این است که هر شانی از شؤون عالم صنع و ایجاد از امر خدای تعالی است و خدای تعالی غالب و آن امور مغلوب و مقهور او هستند و او را در هر چه که بخواهد مطیع و منقاد می‌باشند و نمی‌توانند از خواسته او استکبارو تمرد کنند، و از تحت سلطنت او خارج گردند، هم چنان که نمی‌توانند از او سبقت بگیرند، و چیزی از قلم تدبیر او نمی‌افتد، هم چنان که فرموده: <span class="aya" rel="65_3" data-words="14-17">إن الله بالغ أمره</span><span class="footnote" rel="5" title="خدا به کارش می‌رسد سوره طلاق، آیه ۳">*</span>. </p> <p>و کوتاه سخن، خدای سبحان بر همه این اسباب فعاله عالم غالب است، به اذن او           <code class="page" rel="11,151"/> فعالیت می‌کنند، و او هر چه را بخواهد بدانها تحمیل می‌کند، و آنها جز سمع و طاعت چاره‌ای ندارند، اما (چه باید کرد که) بیشتر مردم نمی‌دانند، چون گمان می‌کنند که اسباب ظاهری جهان خود در تاثیرشان مستقلند، و به همین جهت می‌پندارند که وقتی سببی و یا اسبابی دست به دست هم داد تا کسی را مثلا ذلیل کند خدا نمی‌تواند آن اسباب را از صورتی که دارند بگرداند، ولی آنها اشتباه می‌کنند. </p> <h3>بحث روایتی‌ <span class="title" rel="12_18 12_9 12_8 12_11 12_13 12_15 12_16 12_17 12_21 12_7 12_10 12_12 12_14 12_19 12_20">روایتی از امام سجاد (علیه السلام) در باره داستان یوسف و اینکه علت ابتلاء یعقوب به فراق یوسف قصور در اطعام مسکینی بوده است</span> </h3> <p> در معانی الاخبار به سند خود از ابی حمزه ثمالی روایت کرده که گفت: من با علی بن الحسین (ع) نماز صبح روز جمعه را خواندم، بعد از آنکه از نماز و تسبیح فارغ شد برخاست تا به منزل برود، من هم به دنبالش برخاستم و در خدمتش بودم حضرت، کنیزش را که سکینه نام داشت، صدا زد و به او فرمود: از در خانه‌ام سائلی دست خالی رد نشود، چیزی به او بخورانید، زیرا امروز روز جمعه است. عرض کردم آخر همه سائل‌ها مستحق نیستند، فرمود: ای ثابت!آخر می‌ترسم در میان آنان یکی مستحق باشد، و ما به او چیزی نخورانیم و ردش کنیم، آن وقت بر سر ما اهل بیت بیاید آنچه که بر سر یعقوب و آل یعقوب آمد، به همه آنان طعام بدهید. </p> <p>یعقوب رسمش این بود که هر روز یک قوچ می‌کشت و آن را صدقه می‌داد و خود و عیالش هم از آن می‌خوردند، تا آنکه وقتی سائلی مؤمن و روزه‌گیر و اهل حقیقت که در نزد خدا منزلتی داشت در شب جمعه‌ای موقع افطارش از در خانه یعقوب می‌گذشت، مردی غریب و رهگذر بود، صدا زد که از زیادی غذایتان چیزی به سائل غریب و رهگذر گرسنه بخورانید، مدتی ایستاد و چند نوبت تکرار کرد، ولی حق او را ندادند و گفتارش را باور نکردند. </p> <p>وقتی از غذای اهل خانه مایوس شد و شب تاریک گشت <em>انا للَّه</em> گفت و گریه کرد و شکایت گرسنگی خود را به درگاه خدا برد و تا صبح شکم خود را در دست می‌فشرد و صبح هم روزه داشت و مشغول حمد خدا بود. یعقوب و آل یعقوب آن شب سیر و با شکم پر خوابیدند، و صبح از خواب برخاستند در حالتی که مقداری طعام از شب قبل مانده بود. </p> <p>امام سپس فرمود: صبح همان شب خداوند به یعقوب وحی فرستاد که تو، ای یعقوب! بنده مرا خوار داشتی، و با همین عملت غضب مرا به سوی خود کشاندی، و خود را مستوجب تادیب و عقوبت من کردی، مستوجب این کردی که بر تو و بر پسرانت بلاء فرستم. ای یعقوب!<code class="page" rel="11,152"/> محبوبترین انبیاء نزد من و محترم‌ترین آنان آن پیغمبری است که نسبت به مساکین از بندگانم ترحم کند، و ایشان را به خود نزدیک ساخته طعامشان دهد، و برای آنان ملجا و ماوی باشد. </p> <p>ای یعقوب!تو دیشب دم غروب وقتی بنده عبادت‌گر و کوشای در عبادتم <em>دمیال</em> که مردی قانع به اندکی از دنیا است به در خانه‌ات آمد، و چون موقع افطارش بود شما را صدا زد که سائلی غریب و رهگذری قانعم، شما چیزی به او ندادید او <em>انا للَّه</em> گفت و به گریه در آمد، و به من شکایت آورد، و تا به صبح شکم خالی خود را بغل گرفت و حمد خدا را بجای آورد و برای خشنودی من دوباره صبح نیت روزه کرد، و تو ای یعقوب با فرزندانت همه با شکم سیر به خواب رفتید با اینکه زیادی طعامتان مانده بود. </p> <p>ای یعقوب!مگر نمی‌دانستی عقوبت و بلای من نسبت به اولیائم سریع‌تر است تا دشمنانم؟ آری، به خاطر حسن نظری که نسبت به دوستانم دارم اولیائم را در دنیا گرفتار می‌کنم  (تا کفاره گناهانشان شود) و بر عکس دشمنانم را وسعت و گشایش می‌دهم. اینک بدان که به عزتم قسم بر سرت بلائی خواهم آورد و تو و فرزندانت را هدف مصیبتی قرار خواهم داد، و تو را با عقوبت خود تادیب خواهم کرد، خود را برای بلاء آماده کنید، و به قضای من هم رضا دهید و بر مصائب صبر کنید. </p> <p>ابو حمزه ثمالی می‌گوید: به امام علی بن الحسین (ع) عرض کردم خدا مرا قربانت گرداند، یوسف چه وقت آن خواب را دید؟ فرمود در همان شب که یعقوب و آلش شکم پر، و <em>دمیال</em> با شکم گرسنه بسر بردند و صبح از خواب برخاسته برای پدر تعریف کرد، یعقوب وقتی خواب یوسف را شنید در اندوه فرو رفت، هم چنان اندوهگین بود تا آنکه خدا وحی فرستاد: اینک آماده بلاء باش، یعقوب به یوسف فرمود خواب خود را برای برادران تعریف مکن که من می‌ترسم بلائی بر سرت بیاورند، ولی یوسف خواب را پنهان نکرد و برای برادران تعریف کرد. </p> <p>علی بن الحسین (ع) می‌فرماید: ابتدای این بلوا و مصیبت این بود که در دل فرزندانش حسدی تند و تیز پدیدار شد، که وقتی آن خواب را از وی شنیدند بسیار ناراحت شدند و شروع کردند با یکدیگر مشورت کردن و گفتند: <span class="aya" rel="12_8-9" data-words="3-32">لیوسف و أخوه أحب إلی أبینا منا و نحن عصبة إن أبانا لفی ضلال مبین، اقتلوا یوسف أو اطرحوه أرضا یخل لکم وجه أبیکم و تکونوا من بعده قوما صالحین</span> یعنی توبه می‌کنید. </p> <p>اینجا بود که گفتند: <span class="aya" rel="12_11" data-words="2-13">یا أبانا ما لک لا تأمنا علی یوسف و إنا له لناصحون</span> و او در جوابشان فرمود: <span class="aya" rel="12_13" data-words="2-15">إنی لیحزننی أن تذهبوا به و أخاف أن یأکله الذئب و أنتم عنه غافلون</span> یعقوب یقین داشت که مقدری برایش تقدیر شده، و به زودی به مصیبتی خواهد رسید، اما می‌ترسید این بلای خدایی مخصوصا از ناحیه یوسف باشد چون در دل محبت و علاقه شدیدی به وی داشت. ولی قضاء و قدر خدا کار خود را کرد،  (و خواستن و نخواستن و ترسیدن و نترسیدن یعقوب اثری نداشت) و یعقوب در دفع بلا کاری نمی‌توانست بکند. لا جرم یوسف را در شدت بی میلی به دست برادران سپرد، در حالی که تفرس کرده بود که این بلا فقط بر سر یوسف خواهد آمد. </p> <p>فرزندان یعقوب وقتی از خانه بیرون رفتند یعقوب بشتاب خود را به ایشان رسانید و یوسف را بگرفت و به سینه چسبانید، و با وی معانقه نموده سخت بگریست، و به حکم ناچاری دوباره به دست فرزندانش بداد. فرزندان این بار به عجله رفتند تا مبادا پدر برگردد و یوسف را از دستشان بگیرد، وقتی کاملا دور شدند و از نظر وی دورش ساختند او را به باتلاقی که درخت انبوهی داشت آورده و گفتند او را سر می‌بریم و زیر این درخت می‌گذاریم تا شبانگاه طعمه گرگان شود، ولی بزرگترشان گفت: <em>یوسف را مکشید</em> و لیکن در ته چاهش بیندازید تا مکاریان رهگذر او را گرفته با خود ببرند، اگر می‌کنید، این کار را بکنید . </p> <p>پس او را به کنار چاه آورده و در چاهش انداختند به خیال اینکه در چاه غرق می‌شود، ولی وقتی در ته چاه قرار گرفت فریاد زد ای دودمان رومین!از قول من پدرم یعقوب را سلام برسانید. وقتی دیدند او غرق نشده به یکدیگر گفتند باید از اینجا کنار نرویم تا زمانی که بفهمیم مرده است. و آن قدر ماندند تا از او مایوس شدند و رجعوا الی ابیهم<span class="footnote" rel="1" title="مجمع البیان، ج ۵، ص ۲۱۳">*</span> <span class="aya" rel="12_16-17" data-words="4-18">عشاء یبکون، قالوا یا أبانا إنا ذهبنا نستبق و ترکنا یوسف عند متاعنا فأکله الذئب</span> . </p> <p>وقتی یعقوب کلام ایشان را شنید <em>انا للَّه</em> گفت و گریه کرد و به یاد وحی خدای عز و جل افتاد که فرمود <em>آماده بلاء شو</em> . لا جرم خود را کنترل کرد، و یقین کرد، که بلاء نازل شده، و به ایشان گفت‌ <span class="aya" rel="12_18" data-words="8-12">بل سولت لکم أنفسکم أمرا</span> آری او می‌دانست که خداوند گوشت بدن یوسف را به گرگ نمی‌دهد، آن هم قبل از آنکه خواب یوسف را به تعبیر برساند. </p> <p>ابو حمزه ثمالی می‌گوید: حدیث امام سجاد (ع) در اینجا تمام شد، و من برخاستم و به خانه رفتم، چون فردا شد، دوباره شرفیاب شدم و عرض کردم فدایت شوم، دیروز   <code class="page" rel="11,154"/> داستان یعقوب و فرزندانش را برایم شرح داده و ناتمام گذاشتی، اینک بفرما برادران یوسف چه کردند؟ و داستان یوسف بعدا چه شد و به کجا انجامید؟ فرمود: فرزندان یعقوب بعد از آنکه روز بعد از خواب برخاستند با خود گفتند چه خوبست برویم و سری به چاه بزنیم و ببینیم کار یوسف به کجا انجامیده، آیا مرده و یا هنوز زنده است. </p> <p>وقتی به چاه رسیدند در کنار چاه قافله‌ای را دیدند که دلو به چاه می‌اندازند، و چون دلو را بیرون کشیدند یوسف را بدان آویزان شده دیدند، از دور ناظر بودند که آبکش قافله، مردم قافله را صدا زد که مژده دهید!برده‌ای از چاه بیرون آوردم . برادران یوسف نزدیک آمده و گفتند: این برده از ما است که دیروز در چاه افتاده بود، امروز آمده‌ایم او را بیرون آوریم، و به همین بهانه یوسف را از دست قافله گرفتند و به ناحیه‌ای از بیابان برده بدو گفتند، یا باید اقرار کنی که تو برده مایی و ما تو را بفروشیم، و یا اینکه تو را همین جا به قتل می‌رسانیم، یوسف گفت مرا مکشید هر چه می‌خواهید بکنید. </p> <p>لا جرم یوسف را نزد قافله آورده گفتند کیست از شما که این غلام را از ما خریداری کند؟ مردی از ایشان وی را به مبلغ بیست درهم خریدار شد، برادران در حق وی زهد به خرج داده به همین مبلغ اکتفاء کردند. خریدار یوسف او را همه جا با خود برد تا به شهر مصر درآورد و در آنجا به پادشاه مصر بفروخت، و در این باره است که خدای تعالی می‌فرماید: <span class="aya" rel="12_21" data-words="1-15">و قال الذی اشتراه من مصر لامرأته أکرمی مثواه عسی أن ینفعنا أو نتخذه ولدا</span>. </p> <p>ابو حمزه اضافه می‌کند که من به حضرت زین العابدین عرض کردم: یوسف در آن روز که به چاهش انداختند چند ساله بود؟ فرمود: پسری نه ساله بود، عرض کردم در آن روز بین منزل یعقوب و مصر چقدر فاصله بود؟ فرمود: مسیر دوازده روز راه...<span class="footnote" rel="1" title="مجمع البیان، ج ۵، ص ۲۱۷">*</span>. </p> <p>مؤلف: ذیل این حدیث را به زودی در بحث روایتی آینده ان شاء اللَّه ایراد خواهیم کرد، و در آن چند نکته است که بر حسب ظاهر، با ظاهر بیانی که ما قبلا ایراد نموده بودیم نمی‌سازد، و لیکن با کمترین دقت و تامل این ناسازگاری مرتفع می‌شود. </p> <p>و در الدر المنثور است که احمد و بخاری از ابن عمر روایت کرده‌اند که گفت: رسول خدا (ص) فرمود: کریم بن کریم بن کریم بن کریم یوسف بن یعقوب بن اسحاق بن ابراهیم.<span class="footnote" rel="2" title="مجمع البیان، ج ۵، ص ۲۱۷">*</span>     <code class="page" rel="11,155"/> و در تفسیر عیاشی از زراره از ابی جعفر (ع) آورده که فرمود: انبیاء پنج طایفه‌اند: بعضی از ایشان صدا را می‌شنود، صدایی که مانند صدای زنجیر است، و از آن مقصود خدا را می‌فهمند و برای بعضی از ایشان در خواب خبر می‌آورند مانند یوسف و ابراهیم  (ع). و بعضی از ایشان کسانی هستند که به عیان می‌بینند. و <span class="phrase">بعضی از ایشان به قلبشان خبر می‌رسد و یا بگوششان خوانده می‌شود.<span class="footnote" rel="1" title="روح المعانی، ج ۱۲، ص ۱۸۳">*</span> و نیز در همان کتاب از ابی خدیجه از مردی از امام صادق (ع) روایت کرده که فرمود: یعقوب بدین سبب به داغ فراق یوسف مبتلا شد که گوسفندی چاق کشته بود و یکی از اصحابش به نام <em>یوم</em> و یا <em rel="fa_12_9_14-14" data-sentence="319:150">قوم</em> محتاج به غذا بود و آن شب چیزی نیافت که افطار کند و یعقوب از او غفلت کرده و گوسفند را مصرف نمود و به او چیزی نداد، در نتیجه به درد فراق یوسف مبتلا شد.</span> </p> <p>از آن به بعد دیگر همه روزه منادیش فریاد می‌زد هر که روزه است بیاید سر سفره یعقوب حاضر شود، و این ندا را موقع هر صبح و شام تکرار می‌کرد.<span class="footnote" rel="2" title="روح المعانی، ج ۱۲، ص ۱۸۳">*</span> و در تفسیر قمی می‌گوید: و در روایت ابی الجارود از ابی جعفر (ع) آمده که در تفسیر <span class="aya" rel="12_15" data-words="14-20">لتنبئنهم بأمرهم هذا و هم لا یشعرون</span> فرموده: یعنی و ایشان نمی‌دانند که تو یوسفی و برادر ایشانی، و این خبر را جبرئیل به یوسف داد.<span class="footnote" rel="3" title="تفسیر قمی، ج ۱، ص ۳۴۰">*</span> و نیز در همان کتاب است که: در روایت ابی الجارود آمده که امام (ع) در تفسیر آیه‌ <span class="aya" rel="12_18" data-words="1-6">و جاؤ علی قمیصه بدم کذب</span> فرموده بزی را روی پیراهن یوسف سر بریدند.<span class="footnote" rel="4" title="تفسیر قمی، ج ۱، ص ۳۴۱">*</span> و در امالی شیخ به سند خود آورده که امام (ع) در تفسیر آیه‌ <span class="aya" rel="12_18" data-words="13-14">فصبر جمیل</span> فرمود یعنی بدون شکوی.<span class="footnote" rel="5" title="تفسیر البرهان، ج ۲، ص ۲۵">*</span> مؤلف: این روایت گویا از امام صادق (ع) باشد، چون قبل از این روایت که ما آوردیم روایتی دیگر از امام صادق آورده. و در این معنی نیز روایتی در الدر المنثور از حیان بن جبله از رسول خدا (ص) آمده<span class="footnote" rel="6" title="مجمع البیان، ج ۵، ص ۲۱۷">*</span>. و در مضامین قبلی روایات دیگری هم هست. </p> 
