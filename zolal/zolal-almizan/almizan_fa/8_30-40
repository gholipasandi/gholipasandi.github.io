<h3 class="ayas">سوره الأنفال آیه‌های ۳۰ تا ۴۰</h3><code class="section" rel="8_30-40"/><h3>ترجمه آیات</h3> <p> <span class="trans" rel="8_30">به یاد آر آن هنگامی را که کفار می‌اندیشیدند تا تو را باز داشته و یا به قتل برسانند و یا بیرونت کنند، و ایشان (همواره) مکر می‌کنند و خداوند هم مکر می‌کند و خدا بهترین مکر کنندگان است.  «۳۰» </span><span class="trans" rel="8_31">و وقتی آیات ما بر ایشان تلاوت می‌شود گویند (بس است) شنیدیم،  (ما خودمان هم) اگر بخواهیم مثل این را می‌گوییم، این نیست جز افسانه‌های باستانی.  «۳۱» </span><span class="trans" rel="8_32">و آن هنگام را که گفتند: بارالها اگر این است حق از نزد تو پس بر ما بباران سنگی را از آسمان و یا بیاور برای ما عذابی دردناک.  «۳۲» </span><span class="trans" rel="8_33">و خداوند بنا ندارد ایشان را با اینکه تو در میانشان هستی و ما دام که استغفار می‌کنند عذاب کند.  «۳۳» </span><span class="trans" rel="8_34">و چیست ایشان را (چرا) خدا عذابشان نکند در حالی که از مسجد الحرام باز می‌دارند با اینکه صاحب اختیار آن نیستند، و صاحب اختیار آن نیست مگر پرهیزکاران و لیکن بیشترشان نمی‌دانند.  «۳۴» </span><span class="trans" rel="8_35">نماز خواندنشان نزد خانه جز صفیر و کف زدن نیست پس بچشید عذاب را بخاطر آن کفری که می‌ورزیدید.  «۳۵» </span><span class="trans" rel="8_36">کسانی که کافر شدند و اموال خود را خرج می‌کنند تا از راه خدا جلوگیری بعمل آورند، پس زود است بدهند آنها را و سپس حسرتی برایشان شود آن گاه شکست بخورند، و کسانی که کافر شدند بسوی جهنم محشور می‌شوند.  «۳۶» </span><span class="trans" rel="8_37">تا خداوند ناپاک را از پاک جدا نموده و ناپاک‌ها را پاره‌ای بر پاره‌ای نهاده و همه را یک جا جمع و انباشته کرده و در جهنم قرار دهد، ایشان، آری هم ایشانند زیانکار.  «۳۷» </span><span class="trans" rel="8_38">بگو به کسانی که کافر شدند اگر دست بردارند گناهانی که تا کنون کرده‌اند آمرزیده می‌شود، و اگر از سر گیرند همانا گذشت شیوه پیشینیان (و بسرنوشت آنان دچار می‌شوند).  «۳۸» </span><span class="trans" rel="8_39">و با آنان کارزار کنید تا دیگر فتنه‌ای نباشد، و دین همه‌اش برای خدا شود، حال اگر دست برداشتند خداوند به آنچه می‌کنند بینا است.  «۳۹» </span><span class="trans" rel="8_40">و اگر اعراض کردند پس بدانید که خدا یاور شما است و چه مولای و چه یاور خوبی است «۴۰» </span></p>                     <h3>بیان آیات</h3> <p> این آیات در سیاق آیات قبلی قرار دارد و با آنها متصل است، و غیر از آیه‌ <span class="aya" rel="8_32" data-words="1-9">و إذ قالوا اللهم إن کان هذا هو الحق...</span> و آیه‌ای که دنبال آن است ما بقی آنها با آیات اول سوره ارتباط و اتصال دارد، و اما آن دو آیه ظهور ارتباط و اتصالشان به پایه ظهور سایر آیات نمی‌رسد، و بزودی<code class="page" rel="9,86"/> گفتار ما در این باره خواهد آمد-ان شاء اللَّه- </p><h3> <span class="title" rel="8_30 8_31 8_32 8_33 8_34 8_35 8_36 8_37 8_38 8_39 8_40">معنای <em>مکر</em> و تقسیم آن به مکر ممدوح و مکر مذموم</span> </h3> <p> <span class="aya" rel="8_30" data-words="1-11">و إذ یمکر بک الذین کفروا لیثبتوک أو یقتلوک أو یخرجوک...</span> راغب می‌گوید: کلمه <em>مکر</em> به معنای به کار بردن حیله برای منصرف کردن کسی از مقصودش می‌باشد، و این به دو صورت است، یکی ممدوح و یکی مذموم، مکر ممدوح آن است که به منظور عمل صحیح و پسندیده‌ای انجام شود. و بنا بر این معنا، خدای تعالی فرموده: <span class="aya" rel="8_30" data-words="17-20">و الله خیر الماکرین</span>. و اما مکر مذموم آن مکری است که به منظور عمل قبیح و ناپسندی بکار رود، و در این باره فرموده: <span class="aya" rel="35_43" data-words="7-13">و لا یحیق المکر السیئ إلا بأهله</span> و نیز فرموده: <span class="aya" rel="8_30" data-words="1-6">و إذ یمکر بک الذین کفروا</span> و فرموده: <span class="aya" rel="27_51" data-words="1-5">فانظر کیف کان عاقبة مکرهم</span> و در باره هر دو قسم آن فرموده: <span class="aya" rel="27_50" data-words="1-6">و مکروا مکرا و مکرنا مکرا</span>. و بعضی از علما گفته‌اند: از مکر خدا یکی این است که بنده را مهلت داده و او را از لذائذ دنیا برخوردار می‌کند، و لذا امیر المؤمنین (ع) فرموده: کسی که خداوند دنیا را بر او توسعه داده باشد و او نفهمد که خدا با او مکر کرده از ناحیه عقل خود فریب خورده<span class="footnote" rel="1" title="مفردات راغب ماده &lt;em&gt;مکر&lt;/em&gt;">*</span>. </p> <p>و در مجمع البیان گفته است: <em>اثبات</em> به معنای حبس است، گفته می‌شود: <em>رماه فاثبته</em> یعنی به او تیر زد و او را در جای خود حبس کرد (در جای خود خشکانید <em>مترجم</em>) و نیز گفته می‌شود <em>اثبته فی الحرب</em> یعنی در جنگ جراحت سنگینی بر او وارد آورد<span class="footnote" rel="2" title="مجمع البیان ج ۳ ص ۱۳۷ جزء ۹ ط بیروت">*</span>. </p> <p>و مقتضای سیاق آیات این است که جمله‌ <span class="aya" rel="8_30" data-words="1-6">و إذ یمکر بک الذین کفروا...</span>، عطف بر جمله سابق یعنی‌ <span class="aya" rel="8_7" data-words="1-8">و إذ یعدکم الله إحدی الطائفتین أنها لکم</span> بوده باشد، و بنا بر این، آیه شریفه در سیاق بیان نعمتی است که خداوند بر ایشان ارزانی داشته و آنان را با احسان‌هایی که به آنان کرد و خود آنان در آن نعمت‌ها دخالتی نداشتند تایید فرمود. </p> <p>و معنای آیه این است که: به یاد آر، و یا باید به یاد آورند آن روزی که کفار قریش برای ابطال دعوتت به تو مکر کرده و خواستند تو را به یکی از امور سه‌گانه دچار سازند یا تو را حبس کنند و یا بکشند و یا بیرونت کنند، آنان مکر می‌کنند و خداوند هم مکر می‌کند و خدا بهترین مکر کنندگان است. </p> <p>و تردیدی که در آیه به منظور بیان و شرح مکر کفار میان حبس، کشتن و بیرون کردن نموده خود دلالت می‌کند بر اینکه کفار قریش در باره امر رسول خدا (ص) و     <code class="page" rel="9,87"/> خاموش کردن نور دعوتش که یگانه آرزویشان بود با هم مشورت کرده‌اند، و همین دلالت، روایاتی را که در شان نزول آیه وارد شده است تایید می‌کند، چون در آن روایات که-ان شاء اللَّه- بزودی در بحث روایتی آینده خواهد آمد نیز دارد که مشرکین در <em>دار الندوة</em> در باره امر آن جناب با یکدیگر گفتگو می‌کرده‌اند. </p> <p><code class="aya" rel="8_31"/> <span class="aya" rel="8_31" data-words="1-13">و إذا تتلی علیهم آیاتنا قالوا قد سمعنا لو نشاء لقلنا مثل هذا...</span> <span class="phrase">کلمه <em rel="fa_8_31_17-17" data-sentence="5:82">اساطیر</em> به معنای احادیث و جمع <em>اسطوره</em> است، و بیشتر در اخبار خرافی استعمال می‌شود.</span> <span class="phrase">جمله‌ <span class="aya" rel="8_31" data-words="7-8">قد سمعنا</span> و جمله‌ <span class="aya" rel="8_31" data-words="9-11">لو نشاء لقلنا</span> و همچنین تعبیر به‌ <span class="aya" rel="8_31" data-words="12-13">مثل هذا</span> با اینکه می‌بایست گفته باشند <em>مثل هذه</em> و یا <em rel="fa_8_31_12-12" data-sentence="277:243">مثلها</em> همه حکایت کلام مشرکین است، که اهانت ایشان را به آیات خدا و بی اعتنایی آنها را نسبت به مقام رسالت می‌رساند، و نظیر آن، آیه  <span class="aya" rel="8_31" data-words="14-18">إن هذا إلا أساطیر الأولین-</span> نیست این جز همان خرافات پیشینیان است.</span> </p> <p>و معنای آیه این است که: <span class="aya" rel="8_31" data-words="1-5">و إذا تتلی علیهم آیاتنا</span> وقتی آیات ما که تردیدی در آن نیست که از ناحیه ما است، بر ایشان تلاوت می‌شود با اینکه به خوبی کشف می‌کند از آن دین حقی که ما از ایشان خواسته‌ایم مع ذلک لجاجت و عناد به خرج داده و از در توهین به امر آن، و بی اعتنایی به امر رسالت ما گفتند: <span class="aya" rel="8_31" data-words="7-8">قد سمعنا</span> خیلی خوب شنیدیم، و فهمیدیم که این حرفها که برای ما می‌خوانی هیچ حقیقتی ندارد، حقیقتش این است که از همان خرافات عهد قدیم است، <span class="aya" rel="8_31" data-words="9-13">لو نشاء لقلنا مثل هذا</span> اگر بخواهیم ما هم می‌توانیم مثل آن را ببافیم، اما، ما به امثال این گونه مطالب خرافی اعتنایی نداریم. </p> <p><code class="aya" rel="8_32"/> <span class="aya" rel="8_32" data-words="1-11">و إذ قالوا اللهم إن کان هذا هو الحق من عندک...</span> کلمه <em>امطار</em> به معنای نازل کردن چیزی است از بالا به پایین، و لیکن بیشتر در قطرات باران استعمال می‌شود، ممکن هم هست بگوییم در لغت به معنای همان باریدن باران است، و لیکن در آمدن سنگ از آسمان بطور استعاره استعمال شده است، و به هر حال اینکه گفتند: <span class="aya" rel="8_32" data-words="12-16">فأمطر علینا حجارة من السماء</span> و به اسم آسمان تصریح کردند، برای دلالت بر این است که این سنگ باریدن صرفا به نحو یک آیه از آیات آسمانی باشد، و مانند سایر آیات آسمانی هلاکت خدایی شمرده شود. </p> <p>پس باریدن سنگ از آسمان بر سر ایشان که درخواست آن را کرده بودند خود یکی از اقسام عذاب است، و سایر اقسام آن داخل در تحت جمله‌ <span class="aya" rel="8_32" data-words="17-20">أو ائتنا بعذاب ألیم</span> می‌باشد، و به همین منظور یعنی به منظور اینکه تمامی اقسام باقیمانده را شامل شود کلمه عذاب را نکره و بدون الف و لام آورد، و معنایش این است: یا عذاب دیگری بر ما بفرست که دردناک<code class="page" rel="9,88"/> باشد . و اگر در میان همه اقسام عذاب الیم، فقط سنگ باران را ذکر کردند برای این بود که در این قسم عذاب، هم عذاب جسم است و هم عذاب روح، عذاب جسم است برای اینکه بدن را متالم می‌سازد، و عذاب روح است برای اینکه متضمن ذلت و اهانت است. </p> <p>و جمله‌ <span class="aya" rel="8_32" data-words="5-11">إن کان هذا هو الحق من عندک</span> دلالت لفظی دارد بر اینکه آنچه را که از آن جناب یا به لسان قال شنیده بودند و یا به لسان حال، پی به دعوتش برده بودند این بوده که آن جناب می‌خواسته است ادعا کند که: هذا هو الحق من عند اللَّه-دین حقی که از ناحیه خدا است تنها و تنها این است که من آورده‌ام و در این کلام معنای حصر نهفته است، بخلاف اینکه اگر می‌فرمود: هذا حق من عند اللَّه-این دین حق است و از ناحیه خدا است که آن حصر را نمی‌رساند، و این عبارت را به کسی خطاب می‌کنند که اصلا بدین آسمانی و الهی معتقد و قائل نباشد مانند مشرکین یعنی بت‌پرستان که می‌گفتند: <span class="aya" rel="6_91" data-words="9-15">ما أنزل الله علی بشر من شیء</span> -خداوند بر هیچ بشری هیچ دینی نازل نکرده . </p> <h3> <span class="title" rel="8_32">بیان اینکه جمله: <span class="aya" rel="8_32" data-words="5-9">إن کان هذا هو الحق...</span> حکایت کلام مشرکین نیست</span> </h3> <p> به خلاف عبارت اول، که با آن به کسی خطاب می‌کنند که معتقد باشد به اینکه دین حقی از ناحیه خدا و رسالت الهیی که آن دین حق را از طرف خدا تبلیغ کند هست، چیزی که هست منکر این باشد که آورده‌های رسول خدا  (ص) و یا بعضی از آنها حق و از ناحیه خدا باشد، در مقابل چنین کسی است که گفته می‌شود: دین حقی که‌از ناحیه خدا باشد تنها و تنها این است که من آورده‌ام، لا غیر و همچنین در مقام انکار چنین دعوایی است که بطور شرطبندی گفته می‌شود: پروردگارا اگر این همان دین حق است که از ناحیه تو است پس از آسمان سنگ بر ما بباران و یا ما را به عذاب دردناکی دچار کن . </p> <p>بنا بر این، بنظر نزدیک‌تر می‌رسد اینکه جمله بالا حکایت کلام بعضی از مشرکین نباشد که بخاطر اتفاق همه آنان در رأی و یا بخاطر اینکه همه با این حرف موافق بوده‌اند از طرف همه گفته شده باشد، بلکه به نظر می‌رسد که گویا حکایت کلام بعضی از اهل رده یعنی از طرف کسانی باشد که قبلا اسلام آورده و سپس مرتد شده‌اند، و یا حکایت کلام بعضی از اهل کتاب باشد که به یک دین آسمانی حق معتقد بوده‌اند-دقت فرمایید- آیه بعد از این آیه که می‌فرماید: <code class="aya" rel="8_33"/> <span class="aya" rel="8_33" data-words="1-16">و ما کان الله لیعذبهم و أنت فیهم و ما کان الله معذبهم و هم یستغفرون</span> این احتمال را تایید می‌کند. و اما جمله <span class="aya" rel="8_33" data-words="1-8">و ما کان الله لیعذبهم و أنت فیهم</span> اگر منظور این باشد که مادامی که تو در مکه و در میان کفار قریش هستی و هنوز هجرت نکرده‌ای خداوند ایشان را عذاب نمی‌کند در این صورت مدلول آیه این خواهد بود که مانع از نزول عذاب در آن ایام وجود رسول خدا (ص) در میان آنان بوده، و نیز منظور از<code class="page" rel="9,89"/> عذاب، غیر عذابی خواهد بود که بدست رسول خدا (ص) بر سر ایشان آمد و ایشان را کشته و اسیر کرد، چون آیات قبلی این را نیز عذاب دانسته و در جای دیگر هم نظایر آن را عذاب خوانده و فرموده: <span class="aya" rel="9_52" data-words="1-19">قل هل تربصون بنا إلا إحدی الحسنیین و نحن نتربص بکم أن یصیبکم الله بعذاب من عنده أو بأیدینا</span><span class="footnote" rel="1" title="بگو آیا جز یکی از دو خیر و خوشی را می‌توان در باره ما انتظار داشته باشید و ما این را انتظار میکشیم که خداوند برساند به شما عذابی را از نزد خود و یا به دست ما، پس منتظر باشید که ما هم با شما منتظرانیم سوره توبه آیه ۵۲">*</span> بلکه منظور از آن، عذابی آسمانی و موجب استیصال آنان خواهد بود، مانند آن عذابهایی که در امت‌های انبیای گذشته جریان داشت، و لیکن این معنا (حمل آیه مورد بحث بر نفی عذاب استیصال) صحیح نیست، برای اینکه خداوند در آیات بسیاری مانند آیه <span class="aya" rel="41_13" data-words="1-10">فإن أعرضوا فقل أنذرتکم صاعقة مثل صاعقة عاد و ثمود</span><span class="footnote" rel="2" title="پس اگر روی گرداندند به ایشان بگو من شما را از صاعقه عاد و ثمود بیم میدهم سوره فصلت آیه ۱۳">*</span> مشرکین همین امت را به عذاب استیصال تهدید کرده، با وجود چنین تهدیدات چگونه ممکن است بگوییم جمله <span class="aya" rel="8_33" data-words="1-8">و ما کان الله لیعذبهم و أنت فیهم</span> عذاب استیصال را از مشرکین مکه ما دام که رسول خدا (ص) در مکه است نفی می‌کند؟ این در صورتی است که مقصود از معذبین، کفار قریش و مشرکین عرب باشد، و اما اگر مقصود جمیع عرب و یا همه امت باشد و منظور از جمله‌ <span class="aya" rel="8_33" data-words="6-8">و أنت فیهم</span> حیات داشتن رسول خدا (ص) باشد، در این صورت معنای آیه شریفه این می‌شود که خداوند امت اسلام را ما دام که تو زنده‌ای به عذاب استیصال معذب نمی‌کند و چه بسا جمله بعدیش که می‌فرماید: <span class="aya" rel="8_33" data-words="9-16">و ما کان الله معذبهم و هم یستغفرون</span> این معنا را تایید کند، البته در این صورت منظور نفی عذاب از جمیع امت خواهد بود، و منافات با نزول عذاب بر بعض ایشان نخواهد داشت، هم چنان که عذاب به معنای قتل و اسارت که در آیات سابق گذشت بر سر بعضی از ایشان بیامد، و نیز به مقتضای روایات، خداوند گروهی از ایشان را از قبیل ابی لهب و آنهایی که رسول خدا (ص) را استهزاء می‌کردند عذاب نمود. </p> <p>و بنا بر این، آیه شریفه شامل گویندگان‌ <span class="aya" rel="8_32" data-words="4-11">اللهم إن کان هذا هو الحق من عندک...</span>، نمی‌شود، مخصوصا با در نظر داشتن روایاتی که می‌گوید قائل این حرف-به روایت صحیح بخاری-ابو جهل و به روایات دیگر نضر بن حارث بن کلده بوده، چون عذاب بر این دو تن حتمی بود، و در روز جنگ بدر هم کشته شدند، پس آیه مورد بحث نمی‌تواند مربوط به صاحبان این     <code class="page" rel="9,90"/> قول باشد،  (چون وجود رسول خدا (ص) مانع از نزول عذاب بر آنان نبود) و حال آنکه ظاهر سیاق آیه این است که جواب از قول همین قائلین است (و این اشکالی است که در آیه مورد بحث به نظر می‌رسد). </p> <p>و این اشکال بنا به روایتی که در شان نزول آیه وارد شده و چنین دارد که قائلین وقتی گفتند: <span class="aya" rel="8_32" data-words="4-9">اللهم إن کان هذا هو الحق...</span>، خداوند در جوابشان آیه‌ <span class="aya" rel="70_1-2" data-words="1-8">سأل سائل بعذاب واقع، للکافرین لیس له دافع</span> را نازل کرد، شدیدتر می‌شود، برای اینکه بنا بر این روایات جواب قائلین به‌ <span class="aya" rel="8_32" data-words="4-6">اللهم إن کان...</span>، آیه شریفه‌ <span class="aya" rel="70_1" data-words="1-2">سأل سائل</span> است، نه آیه‌ <span class="aya" rel="8_33" data-words="1-4">و ما کان الله</span> و حال آنکه گفتیم سیاق این آیه سیاق جواب از آن قائلین است، و به زودی بحث در پیرامون این روایت و روایات دیگری که در شان نزول این آیه وارد شده در بحث روایتی آینده خواهد آمد -ان شاء اللَّه- یکی از مفسرین برای اینکه هم آن معنایی که ما کردیم بکند و هم اشکالی وارد نیاید آیه شریفه را چنین توجیه کرده که خدای تعالی رسول اللَّه را فرستاده تا برای عالمیان رحمت و برای خصوص این امت نعمت بوده باشد، نه نقمت و عذاب. </p> <h3> <span class="title" rel="8_33 8_32 8_34 8_35 8_30 8_31 8_36 8_37 8_38 8_39 8_40">مقتضای اینکه پیغمبر (ص) رحمة للعالمین است این نیست که مصلحت دین نادیده گرفته شود و مطلقا عذاب دنیوی برای ظالمین در کار نباشد</span> </h3> <p> و لیکن اشکال این توجیه این است که مقتضای‌ <span class="aya" rel="21_107" data-words="5-6">رحمة للعالمین</span> بودن این نیست که مصلحت دین را نادیده گرفته و در برابر ظلم‌های ظالمان و لو به هر درجه و پایه که برسد سکوت کند، و برای اینکه نسبت به ظالمین نقمت نباشد صالحین را بدبخت نموده و نظام دین و دنیا را مختل سازد، هم چنان که خود خدای تعالی فرموده: <span class="aya" rel="7_156" data-words="20-24">و رحمتی وسعت کل شیء-</span> رحمت من تمامی موجودات را فرا گرفته و در عین حال این سعه رحمتش مانع از حلول غضبش نشده، به شهادت اینکه خودش در کلام خود بیان کرده که در امتهای گذشته چگونه غضب کرده، و ایشان را از روی زمین برانداخته است. </p> <p>علاوه بر این، خدای تعالی قتل و اسارتی را که کفار قریش در جنگ بدر و سایر غزوات بدان دچار شدند عذاب نامیده، و این عذاب را منافی با رحمة للعالمین بودن رسول خدا  (ص) ندانسته و در جمله‌ <span class="aya" rel="21_107" data-words="1-6">و ما أرسلناک إلا رحمة للعالمین</span><span class="footnote" rel="1" title="و ترا نفرستادیم مگر اینکه برای عالمیان رحمت بوده باشی سوره انبیاء آیه ۱۰۷">*</span> و همچنین در سوره‌های یونس، اسراء، انبیاء، قصص، روم، معارج و شوری و در دیگر سوره‌ها این امت را به عذابی واقع شدنی تهدید نموده، و خود این مفسر آن را با رحمة للعالمین بودن رسول خدا  (ص) منافی نمی‌داند با این حال چطور نزول عذاب را بر عده کمی که گفتند:   <code class="page" rel="9,91"/> <span class="aya" rel="8_32" data-words="4-7">اللهم إن کان هذا...</span>، منافی با آن می‌داند با اینکه یکی از مقتضیات رحمت همین است که هر ذی حقی را به حقش رسانیده، و برای هر مظلومی از ظالمش قصاصی گرفته و هر طغیانگری به طغیانش گرفته شود؟. </p> <p>و <span class="phrase">اما جمله‌ <span class="aya" rel="8_33" data-words="9-16">و ما کان الله معذبهم و هم یستغفرون</span> ظاهرش نفی استقبالی است، چون صفت <em>معذبهم</em> و استمراری که جمله <em rel="fa_8_33_16-16" data-sentence="166:215">یستغفرون</em> مفید آن است ظهور در نفی استقبالی دارد، و جمله‌ <span class="aya" rel="8_33" data-words="14-16">و هم یستغفرون</span> حالیه است، و معنایش این است که خداوند در آینده نیز عذاب نخواهد فرستاد ما دام که طلب آمرزش می‌کنند.</span> </p> <p>این جمله بهر معنایی که گرفته شود با وضع مشرکین مکه منطبق نمی‌شود، برای اینکه آنان مشرک و معاند بوده‌اند و در برابر حق خاضع نگشته و از هیچ ظلم و گناهی استغفار نمی‌کرده‌اند، روایاتی هم که می‌گوید مشرکین بعد از آن حرفی که زدند <span class="aya" rel="8_32" data-words="4-6">اللهم إن کان...</span> پشیمان شده و در مقام استغفار برآمده و گفتند: <em>غفرانک اللهم</em> اشکال را حل نمی‌کند، برای اینکه صرفنظر از اینکه این روایات اعتبارش ثابت نشده خدای تعالی در کلام خودش به استغفار مشرکین‌و مخصوصا بزرگان ایشان که پیشوایان کفر بوده‌اند اعتنا نکرده و آن را لغو دانسته، و معلوم است که استغفار لغو هیچ اثری ندارد، و اگر استغفار مشرکین لغو نبود، و می‌توانست اثر این جرمشان را که گفتند <span class="aya" rel="8_32" data-words="4-16">اللهم إن کان هذا هو الحق من عندک فأمطر علینا حجارة من السماء...</span>، برطرف سازد دیگر جا نداشت خداوند آنان را مذمت و سرزنش نموده و در سیاق آیاتی نظیر آیه‌ <span class="aya" rel="8_32" data-words="1-9">و إذ قالوا اللهم إن کان هذا هو الحق</span> که ایشان را مذمت و سرزنش می‌کند و جرائم و مظالمی را که در باره رسول خدا (ص) و مؤمنین روا داشتند برمی‌شمارد ذکر فرماید. </p> <p>علاوه، اینکه بعد از دو آیه می‌فرماید: <span class="aya" rel="8_34" data-words="1-12">و ما لهم ألا یعذبهم الله و هم یصدون عن المسجد الحرام...</span> با نفی عذاب در دو آیه مورد بحث نمی‌سازد، برای اینکه ظاهر جمله مذکور این است که منظور از عذابی که به آن تهدید کرده عذاب کشته شدن به دست مؤمنین است، هم چنان که جمله بعدیش که می‌فرماید: <span class="aya" rel="8_35" data-words="11-15">فذوقوا العذاب بما کنتم تکفرون</span> دلالت بر آن دارد. </p> <p>حال که آیه شریفه ظهور در این معنا دارد، اگر گویندگان‌ <span class="aya" rel="8_32" data-words="4-9">اللهم إن کان هذا هو الحق...</span> مشرکین قریش و یا برخی از آنان باشد، و منظور از عذابی هم که نفی شده عذاب آسمانی بوده باشد دیگر انکار وقوع عذاب به معنای کشته شدن و امثال آن برایشان معنا ندارد، برای اینکه برگشت معنای آیه در این فرض به تشدید بوده و حاصلش این است که مشرکین<code class="page" rel="9,92"/> مستحق و سزاوار عذاب بودند، و علاوه بر شرکشان جرم دیگری داشتند و آن این بود که مؤمنین را از زیارت خانه خدا جلوگیری می‌کردند. </p> <p>و این نوع ترقی دادن مطلب با اثبات عذاب مناسبتر است، نه با نفی آن. </p> <p>و اگر منظور از عذابی که نفی می‌کند کشته شدن و امثال آن باشد ناسازگاری جمله‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> و جمله‌ <span class="aya" rel="8_35" data-words="11-15">فذوقوا العذاب بما کنتم تکفرون</span> با جمله‌ <span class="aya" rel="8_33" data-words="1-5">و ما کان الله لیعذبهم...</span>، روشن‌تر و واضح‌تر می‌شود. </p> <p>و چه بسا بعضی از مفسرین که آیه شریفه را به این معنا گرفته و آن را توجیه کرده‌اند به اینکه منظور از جمله‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> عذاب اهل مکه در قبل از هجرت است و منظور از جمله‌ <span class="aya" rel="8_33" data-words="9-16">و ما کان الله معذبهم و هم یستغفرون</span> عذاب تمامی مردم بعد از هجرت رسول خدا (ص) به مدینه و ایمان آوردن و استغفار عده‌ای از ایشان است، و لذا بعضی گفته‌اند: صدر آیه قبل از هجرت نازل شده و ذیل آن بعد از هجرت. </p> <p>و این توجیه فسادش روشن است، برای اینکه رسول خدا (ص) در روزهای قبل از هجرت که در مکه و در میان مشرکین قریش می‌زیست عده‌ای از کسانی که به خدا ایمان آورده و او را استغفار می‌کردند با آن حضرت بودند، و در بعد از هجرت هم باز آن حضرت در میان مردم بوده با اینحال چه معنا دارد که صدر آیه را به جمله‌ <span class="aya" rel="8_33" data-words="6-8">و أنت فیهم</span> اختصاص داده و ذیل آن را به جمله‌ <span class="aya" rel="8_33" data-words="14-16">و هم یستغفرون</span> اختصاص دهیم؟ و اگر هم فرض کنیم که معنای آیه این است که خداوند این امت را ما دام که تو در میان آنان هستی به برکت وجود تو و بعد از درگذشت تو به برکت استغفار به عذاب استیصال عذاب نمی‌کند آن وقت علاوه بر اشکال قبلی با دو آیه بعدی که می‌فرماید: <span class="aya" rel="8_34" data-words="1-6">و ما لهم ألا یعذبهم الله...</span> جور درنمی‌آید. </p> <p>پس، از همه مطالبی که گذشت-و خیلی هم طولانی بود-به دست آمد که این دو آیه یعنی آیه‌ <span class="aya" rel="8_32" data-words="1-4">و إذ قالوا اللهم</span> تا آخر آیه بعدش با آیات سابقه و لاحقه‌اش که کلام در آنها علیه کفار قریش است در یک سیاق نیست، و خلاصه این دو آیه با آیات قبل و بعدش نازل نشده. </p> <p>آنچه که قریب به ذهن می‌رسد اینکه گفتار و جوابی را که خداوند در آیه مورد بحث یعنی آیه‌ <span class="aya" rel="8_33" data-words="1-5">و ما کان الله لیعذبهم</span> حکایت کرده مربوط به مشرکین نباشد، و گویا کلامی است که از برخی اهل کتاب و یا بعضی از کسانی که ایمان آورده و سپس مرتد شده‌اند صادر شده. </p> <p>و با این احتمال بعضی از روایاتی که می‌گوید قائل این کلام حارث بن نعمان فهری است تایید می‌شود، و ما روایت را در سابق در ذیل آیه شریفه‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span><span class="footnote" rel="1" title="سوره مائده آیه ۶۷">*</span> در جلد ششم این کتاب از تفسیر ثعلبی و از مجمع البیان نقل کردیم. </p> <p>و بنا بر این تقدیر، منظور از عذاب که در آیه نفی شده عذاب آسمانی موجب استیصال است، که این امت را مانند عذاب سایر امم شامل می‌شود، و خداوند سبحان در این آیه این چنین عذاب را از این امت ما دام که رسول خدا (ص) زنده و در میان آنان است و همچنین بعد از درگذشت آن جناب ما دام که امت استغفار می‌کنند نفی کرده است. </p> <p>و از جمله‌ <span class="aya" rel="8_33" data-words="1-16">و ما کان الله لیعذبهم و أنت فیهم و ما کان الله معذبهم و هم یستغفرون</span> به ضمیمه آیاتی که این امت را وعده عذابی می‌دهد که میان رسول خدا (ص) و امت حکم می‌نماید مانند آیات: <span class="aya" rel="10_47" data-words="1-14">و لکل أمة رسول فإذا جاء رسولهم قضی بینهم بالقسط و هم لا یظلمون</span><span class="footnote" rel="2" title="و برای هر امتی رسولی است پس وقتی رسولشان آمد در میانشان به عدالت داوری می‌شود و ایشان ظلم نمی‌شوند سوره یونس آیه ۴۷">*</span> -تا آخر آیات-برمی‌آید که برای این امت در آینده روزگاری است که استغفار از آنان منقطع گشته و دیگر مؤمنی خدا ترس که استغفار کند نمی‌ماند و در چنان روزگاری خداوند آنان را عذاب می‌کند. </p> <p><code class="aya" rel="8_34"/> <span class="aya" rel="8_34" data-words="1-16">و ما لهم ألا یعذبهم الله و هم یصدون عن المسجد الحرام و ما کانوا أولیاءه...</span> استفهام در اینجا در معنای انکار و یا تعجب است، و ظرف‌ <span class="aya" rel="8_34" data-words="1-3">و ما لهم</span> فعلی در تقدیر دارد که به آن تعلق می‌گیرد و جمله‌ <span class="aya" rel="8_34" data-words="4-5">ألا یعذبهم</span> مفعول آن فعل است و یا به اصطلاح از قبیل تضمین است<span class="footnote" rel="3" title="در اصطلاح ادبی تضمین عبارت از این است که به لفظی معنای لفظ دیگری را اشراب کنند و در نتیجه عمل آن را بکند">*</span>، و نظیر آن قولی که در آیه‌ <span class="aya" rel="79_18" data-words="2-6">هل لک إلی أن تزکی</span><span class="footnote" rel="4" title="آیا خواهی که پاکیزه شوی؟ سوره نازعات آیه ۱۸">*</span> گفته شده. </p> <p>و به هر حال، آن فعلی که در تقدیر است چیزی مانند: <em>یثبت و یحق</em> است و تقدیرش این است که: و آن چیست که برای ایشان عذاب نکردن خدایشان را ثابت و محقق می‌کند و حال آنکه ایشان از زیارت مسجد الحرام جلوگیری نموده و نمی‌گذارند مؤمنین داخل آن شوند، اولیای مسجد هم که نیستند. <span class="phrase">بنا بر این، جمله‌ <span class="aya" rel="8_34" data-words="7-9">و هم یصدون...</span> حال از ضمیر <em>یعذبهم</em>  است و جمله‌ <span class="aya" rel="8_34" data-words="13-16">و ما کانوا أولیاءه</span> حال از ضمیر <em rel="fa_8_34_9-9" data-sentence="212:11">یصدون</em> خواهد بود.</span> </p> <p> <span class="aya" rel="8_34" data-words="17-20">إن أولیاؤه إلا المتقون</span> این مفاد جمله‌ <span class="aya" rel="8_34" data-words="13-16">و ما کانوا أولیاءه</span> را تعلیل می‌کند و معنایش این است که ایشان نمی‌توانند اختیاردار خانه خدا بوده و هر که را بخواهند اجازه ورود داده و از         <code class="page" rel="9,94"/> ورود هر که بخواهند جلوگیری کنند، برای اینکه این خانه بر اساس تقوا و ترس از خدا بنا شده و کسی جز پرهیزکاران اختیاردار آن نیست. پس جمله‌ <span class="aya" rel="8_34" data-words="17-20">إن أولیاؤه إلا المتقون</span> جمله خبریه‌ای است که مطلب را به امر روشنی که هر صاحب عقلی آن را درک می‌کند تعلیل می‌نماید، نه اینکه جمله انشائیه باشد و بخواهد برای پرهیزکاران جعل ولایت بکند، شاهد گفتار ما جمله‌ <span class="aya" rel="8_34" data-words="21-25">و لکن أکثرهم لا یعلمون</span> است که شهادتش بر گفتار ما پوشیده نیست. </p> <p>و منظور از عذاب، عذاب به کشته شدن و یا اعم از آن است، و این معنا را آیه شریفه بخاطر اتصالش به آیه بعدی افاده می‌کند، قبلا هم گفتیم که آیه شریفه متصل به ما قبل خود نیست چون گفتیم آیه‌ <span class="aya" rel="8_32" data-words="1-4">و إذ قالوا اللهم...</span> با آیه بعدیش که می‌فرماید: <span class="aya" rel="8_33" data-words="1-5">و ما کان الله لیعذبهم...</span> از سیاق آیات قبل و بعد خود بیرونند، و لازمه این معنی همان است که ما گفتیم. </p> <h3> <span class="title" rel="8_34 8_35 8_30 8_31 8_32 8_33 8_36 8_37 8_38 8_39 8_40">وجوهی که در مجمع البیان در مورد اینکه در یک آیه عذاب از مشرکین نفی، و در آیه دوم اثبات شده است، نقل شده و اشکال وارد بر آن وجوه</span> </h3> <p> در مجمع البیان می‌گوید: اگر در مقام سؤال گفته شود چگونه میان این دو آیه که در اولی عذاب را از مشرکین نفی و در دومی اثبات نموده جمع می‌شود؟ در جواب می‌گوییم به سه وجه ممکن است: اول اینکه منظور از عذاب در آیه اول، عذاب استیصال و از سنخ آن عذابهایی است که امم گذشته به وسیله آن منقرض شده‌اند، و منظور از آن در آیه دومی عذاب کشته شدن به شمشیر و اسارت و غیر آن است که مشرکین بعد از مهاجرت و بیرون شدن مؤمنین از میان آنان بدان گرفتار می‌شوند. </p> <p>دوم اینکه بگوییم مقصود خدای تعالی این است که عذاب آخرت را برای آنان اثبات نموده و می‌فرماید: چرا خداوند در آخرت عذابشان نکند؟ و مقصودش در آیه اولی عذاب دنیا است، و این جواب از جبائی است. </p> <p>جواب سوم این است که آیه اولی اثر و اقتضای استغفار را بیان نموده و مقصود در آن این است که خداوند ایشان را به عذاب آخرت معذب نمی‌کند تا زمانی که استغفار کنند، و وقتی استغفار در میان ایشان متروک شد معذب می‌شوند آن گاه بیان می‌کند که استحقاقشان برای عذاب بخاطر جلوگیریشان از زیارت مسجد الحرام است<span class="footnote" rel="1" title="مجمع البیان ج ۴ ص ۵۴۰ ط تهران">*</span>. </p> <p>اشکالی که در هر سه وجه هست این است که اصلا سؤال مزبور مورد ندارد تا به این سه وجه جواب داده شود، زیرا وقتی آن سؤال و اشکال مورد دارد که این دو آیه با هم متصل   <code class="page" rel="9,95"/> باشند، و ما گفتیم که آیه اول و آیه قبل از آن با آیات قبل و بعدشان متصل نیستند-این اشکال اجمالی. </p> <p>و اما اشکال تفصیلی-اشکالی که متوجه وجه اول است این است که به بیانی که گذشت سیاق آیه-آیه دوم در بیان مجمع-سیاق تشدد و ترقی دادن مطلب است و این با نفی عذاب در آیه قبلیش نمی‌سازد، هر چند عذاب نفی شده در آن غیر از عذابی باشد که در دومی اثبات کرده. </p> <p>و اشکال وجه دوم این است که سیاق آیه‌ <span class="aya" rel="8_34" data-words="1-6">و ما لهم ألا یعذبهم الله</span> منافات دارد با اینکه منظور از عذاب در آن عذاب اخروی باشد، مخصوصا از نظر اینکه در آیه بعدش-که با آیه اول در یک سیاق است-می‌فرماید: <span class="aya" rel="8_35" data-words="11-15">فذوقوا العذاب بما کنتم تکفرون</span>. </p> <p>و <span class="phrase">اما وجه سوم-اشکال این وجه این است که بدون شک مخالف با ظاهر آیه است، چون ظاهر آیه این است که می‌خواهد استغفار را بنحو حالت استمراری برای ایشان اثبات کند، نه اصل اقتضای آن را.<span class="footnote" rel="1" title="توضیح اینکه، می‌خواهد بفرماید اینان که استغفار می‌کنند عذاب نمی‌شوند نه اینکه اگر استغفار کنند عذاب نمی‌شوند  (مترجم)">*</span> <code class="aya" rel="8_35"/> <span class="aya" rel="8_35" data-words="1-15">و ما کان صلاتهم عند البیت إلا مکاء و تصدیة فذوقوا العذاب بما کنتم تکفرون</span> کلمه <em rel="fa_8_35_8-8" data-sentence="508:561">مکاء</em> -به ضم میم-به معنای صفیر (سوت) است و <em rel="fa_8_35_8-8" data-sentence="601:510">مکاء</em> -با تشدید کاف- که بر وزن صیغه مبالغه است، مرغی است در حجاز که دارای صفیر شدیدی است، و مثل معروف عرب که می‌گویند: بنیک حمری و مکئکینی<span class="footnote" rel="2" title="این کلام یک مثل عربی است، و اصل آن از اینجا بوده که مردی در قحط سالی مقداری غذا به خانه آورده و به زنش داد، زن غذا را میان خود و فرزندانشان بطور مساوی تقسیم کرد، شوهر از در اعتراض گفت: فرزندانت را حمر (مرغی است کوچک) قرار ده و مرا مکاء (مرغی است بزرگتر) خود به حساب آور، و این مرد عرب در این مثل از دو اسم جامد فعل امر ساخته است">*</span>.</span> <span class="phrase">نیز به این معنا است، و کلمه  <em rel="fa_8_35_10-10" data-sentence="29:21">تصدیة</em> به معنای کف زدن است.</span> </p> <p>ضمیر <em>هم</em> در جمله‌ <span class="aya" rel="8_35" data-words="1-4">و ما کان صلاتهم</span> به مانعین از زیارت مسجد الحرام که در آیه قبلی ذکر شدند برمی‌گردد، و آنان عبارت بودند از مشرکین قریش. و جمله‌ <span class="aya" rel="8_35" data-words="11-15">فذوقوا العذاب بما کنتم تکفرون</span> به قرینه فاء تفریعی که بر سر آن است وعده عذاب را منجز می‌کند. </p> <p>و از همین جا است که احتمال اینکه این آیه و آیه قبلیش متصل و کلام واحدی باشند     <code class="page" rel="9,96"/> تایید می‌شود، و با در نظر داشتن اینکه جمله‌ <span class="aya" rel="8_35" data-words="1-3">و ما کان...</span> جمله‌ای است حالیه معنای هر دو آیه چنین می‌شود: چرا خداوند عذابشان نکند و حال آنکه همینهایند که بندگان مؤمن را از مسجد الحرام جلوگیری می‌کنند، نماز خواندنشان در خانه خدا جز ملعبه‌ای از سوت کشیدن و دست زدن نبود، پس چون چنین بود اینک باید عذاب را به کیفر اینکه کفر می‌ورزیدند بچشند . التفات از غیبت‌ <span class="aya" rel="8_35" data-words="3-4">کان صلاتهم</span> به خطاب (فذوقوا) به منظور رسا ساختن تشدید بکار رفته است. </p> <h3> <span class="title" rel="8_30 8_31 8_32 8_33 8_34 8_35 8_36 8_37 8_38 8_39 8_40">اشاره به اینکه متروک ماندن خانه کعبه، مؤاخذه و عذاب الهی در پی دارد</span> </h3> <p> از این دو آیه استفاده می‌شود که خانه محترم کعبه هر وقت به خاطر جلوگیری اشخاصی متروک بماند مؤاخذه و عذاب الهی را به بار می‌آورد، علی (ع) هم در یکی از وصیتهایش فرموده: اللَّه اللَّه فی بیت ربکم فانه ان ترک لم تنظروا<span class="footnote" rel="1" title="خدا را که در بزرگ داشت خانه پروردگارتان کوتاهی مکنید، چه اگر متروک بماند خداوند مهلتتان نمی‌دهد، نهج البلاغه صبحی صالح، ص ۴۲۲">*</span>. </p> <p><code class="aya" rel="8_36"/> <span class="aya" rel="8_36" data-words="1-9">إن الذین کفروا ینفقون أموالهم لیصدوا عن سبیل الله...</span> این آیه حال کفار را بیان می‌کند که چطور مساعیشان در باطل کردن دعوت خدا و جلوگیری از سلوک رهروان طریق خدا خنثی و بی اثر است، و این معنا را جمله‌ <span class="aya" rel="8_36" data-words="10-16">فسینفقونها ثم تکون علیهم حسرة ثم یغلبون...</span> شرح می‌دهد. و به این سیاق ظاهر می‌شود که جمله‌ <span class="aya" rel="8_36" data-words="17-22">و الذین کفروا إلی جهنم یحشرون</span> به منزله تعلیل است، و حاصل معنای آیه این است که: کفر مشرکین -بحسب سنتی که خداوند در اسباب دارد-بزودی وادارشان می‌کند به اینکه در راه ابطال دعوت و برای جلوگیری از راه حق فعالیت کنند، و اموالشان را در راه این غرضهای آلوده و فاسد خرج کنند، غافل از اینکه ظلم و فسق و هر فساد دیگری کسی را بسوی رستگاری و گرفتن نتیجه رهبری نمی‌کند، پس در نتیجه اموالی که در این راه خرج کرده‌اند هدر رفته و ضایع شدن اموال باعث حسرتشان می‌شود، آن گاه مغلوب شده و از اموالشان سودی نمی‌برند، برای اینکه کفار سر از قبر بسوی دوزخ برمی‌دارند، و اعمال دنیایی آنان از قبیل اجتماع بر شر و خروج برای جنگ با خدا و رسولش در ازاء حشر بسوی جهنم قرار می‌گیرد. </p> <p>و جمله‌ <span class="aya" rel="8_36" data-words="10-16">فسینفقونها ثم تکون علیهم حسرة ثم یغلبون...</span> از پیشگوییها و خبرهای غیبی قرآن است، توضیح اینکه، سوره انفال-که این آیه در آن واقع شده-بعد از جنگ بدر نازل شده، پس گویا در این آیه به جنگهایی که به فاصله کمی رخ می‌دهد یعنی جنگ احد و یا احد و غیر آن اشاره می‌کند، در جمله‌ <span class="aya" rel="8_36" data-words="10-14">فسینفقونها ثم تکون علیهم حسرة</span> از جنگ احد و یا احد و غیر آن   <code class="page" rel="9,97"/> <code class="aya" rel="8_37"/>خبر داده و در جمله‌ <span class="aya" rel="8_36" data-words="15-16">ثم یغلبون</span> از فتح مکه خبر می‌دهد، و در جمله‌ <span class="aya" rel="8_36" data-words="17-22">و الذین کفروا إلی جهنم یحشرون</span> از حال کسانی که از قریش موفق به دین اسلام نمی‌شوند پیشگویی می‌کند. </p> <h3> <span class="title" rel="8_37">توضیح معنای آیه شریفه: <span class="aya" rel="8_37" data-words="1-5">لیمیز الله الخبیث من الطیب...</span> </span> </h3> <p> <span class="aya" rel="8_37" data-words="1-19">لیمیز الله الخبیث من الطیب و یجعل الخبیث بعضه علی بعض فیرکمه جمیعا فیجعله فی جهنم أولئک هم الخاسرون</span>  <span class="phrase"><em>خبیث</em> و <em rel="fa_8_37_5-5" data-sentence="16:53">طیب</em> -ناپاک و پاک-دو معنای مقابل یکدیگرند، و شرحشان گذشت.</span> </p> <p>و <em>تمییز</em> به معنای بیرون کردن چیزی از میان مخالف آن و پیوستنش به موافق آن است، پیوستنی که آن را از مخالفش جدا سازد. و کلمه <em>رکم</em> به معنای جمع کردن و قرار دادن چیزی است بر روی چیزی دیگر، ابر پر پشت را هم از همین جهت‌ <span class="aya" rel="52_44" data-words="9-10">سحاب مرکوم</span> می‌گویند که قطعات آن رویهم قرار دارد، پس‌ <span class="aya" rel="52_44" data-words="9-10">سحاب مرکوم</span> یعنی مجتمع ابر و مجموع آن، و تراکم اشیاء به معنای رویهم قرار گرفتن آنها است. </p> <p>این آیه در موضع تعلیل و بیان علت پیشگوییهایی است که در آیه سابق بر حسب سنت طبیعی از حال کفار کرده بود، و آن این بود که کفار با تمام امکانات و قدرتی که دارند نمی‌توانند نور خدا را خاموش نموده و از راه خدا جلوگیری کنند، آری در این راه و بدین منظور اموال خود را خرج نموده و مساعی خود را به کار می‌برند، و لیکن به مقصد نامشروع خود راه نبرده و به آرزوی خود نمی‌رسند، بلکه اموالشان هدر رفته، و اعمالشان بی اثر می‌شود، و وقتی می‌بینند که کوشش‌هایشان به نتیجه نمی‌رسد حسرت برده و شکست می‌خورند. </p> <p>و این بدان علت است که چنین اعمال و تقلب‌ها در سیر خود محکوم سنت الهی است و متوجه غایت و نتیجه‌ای است که پروردگار در عالم تکوین قرار داده، و آن سنت این است که در این نظام جاری، خیر و شر و خبیث و طیب از یکدیگر جدا می‌گردد، خبیثها رویهم قرار گرفته و وقتی مجتمع و متراکمی از شر تشکیل می‌یابد آن را در جهنم قرار می‌دهد، آری آن غایت و هدفی که قافله شر به سوی آن است جهنم است، و بدون استثناء تمامی خبیثها به آن دار البوار خواهند رفت هم چنان که غایت و نهایت خیر و طیب بهشت است، آن دسته همه زیانکار و این دسته همه رابح و رستگارند. </p> <p>از اینجا معلوم می‌شود که جمله‌ <span class="aya" rel="8_37" data-words="1-5">لیمیز الله الخبیث من الطیب...</span> قریب به مضمون آیه‌ای است که خداوند در آن برای حق و باطل مثل زده و فرموده: <span class="aya" rel="13_17" data-words="1-41">أنزل من السماء ماء فسالت أودیة بقدرها فاحتمل السیل زبدا رابیا و مما یوقدون علیه فی النار ابتغاء حلیة أو متاع زبد مثله کذلک یضرب الله الحق و الباطل فأما الزبد فیذهب جفاء و أما ما ینفع الناس فیمکث فی الأرض</span><span class="footnote" rel="1" title="فرو فرستاد از آسمان آبی را پس هر آبگیری بقدر ظرفیتش جریان یافت، پس سیل کفی برآمده بر گرفت، همچنین از آنچه (از فلزات) به طلب درست کردن زیور و یا ابزار آتش بر آن می‌دمید کفی مانند کف آب (روی مذابش قرار می‌گیرد) خداوند حق و باطل را این چنین (به آب و فلز مذاب-و کف روی آن دو) بر هم می‌زند اما کف پس با خشکیدن سیل از بین می‌رود، و اما آنچه به درد مردم می‌خورد در زمین باقی می‌ماند سوره رعد آیه ۱۷">*</span> و این آیه به یک قانون کلی الهی اشاره می‌کند، و آن این است که بطور کلی فرع هر چیزی به اصل خودش ملحق می‌شود. </p> <p><code class="aya" rel="8_38"/> <span class="aya" rel="8_38" data-words="1-10">قل للذین کفروا إن ینتهوا یغفر لهم ما قد سلف...</span> <span class="phrase">کلمه <em>انتهاء</em> به معنای ترک و صرفنظر کردن از عملی است به خاطر نهی از آن، و کلمه <em rel="fa_8_38_10-10" data-sentence="86:56">سلوف</em> به معنای تقدم است، و <em rel="fa_8_38_16-16" data-sentence="163:22">سنت</em> طریقه و روش را گویند.</span> </p> <p>رسول خدا (ص) در این آیه مامور شده که آن را بر کفار قریش قرائت نموده و ابلاغ بدارد، و در معنای آن هم تطمیع هست و هم تهدید، و حقیقتش دعوت به این است که جنگ و فتنه انگیزی را ترک کنند تا خداوند بخاطر آن از ایشان آن قتل و آزاری را که در باره مؤمنین روا داشته بودند بیامرزد و اگر از آنچه نهی شده‌اند دست برندارند، همان سنت خدا که در باره نیاکان ایشان جریان یافت، و نیاکان آنان را هلاک و منقرض ساخت و کوششهایشان را هدر داد در حق ایشان نیز جریان می‌یابد. </p> <h3> <span class="title" rel="8_39">معنای آیه شریفه: <span class="aya" rel="8_39" data-words="1-11">و قاتلوهم حتی لا تکون فتنة و یکون الدین کله لله...</span> </span> </h3> <p> <span class="aya" rel="8_39" data-words="1-18">و قاتلوهم حتی لا تکون فتنة و یکون الدین کله لله فإن انتهوا فإن الله بما یعملون بصیر...</span> این آیه و آیه بعدش مشتمل است بر تکلیف مؤمنین به وظیفه‌ای، در قبال آن وظیفه‌ای که کفار در آیه قبلی مکلف به آن بودند، به این معنا که در آیه قبل فرموده بود: به کفار بگو اگر از دشمنی خدا و رسولش دست بردارند جرائم گذشته‌شان آمرزیده می‌شود، و اگر آن خرابکاری‌ها را تکرار کنند خوب می‌دانند که بر نیاکانشان چه گذشت ، آن گاه در این آیه می‌فرماید به آنان چنین بگو: و اما تو و مؤمنین زنهار که در مهم خود که همان اقامه دین و تصفیه کردن و صالح ساختن محیط برای مؤمنین است کوتاهی و سستی نکنید، و به قتال کفار بپردازید تا این فتنه‌ها که هر روز به راه می‌اندازند خاتمه پذیرد و دیگر هوای فتنه‌انگیزی در سر نپرورانند، اگر دست بردارند که خداوند به پاداش اعمالی که از ایشان ببیند جزای خیرشان می‌دهد، و اگر سرپیچی کنند و هم چنان فتنه و جنگ به راه اندازند، شما نیز جنگ را ادامه دهید که خداوند یاور شما است، باید این را بدانید و سستی و ترس به خود راه ندهید. </p> <p>   <code class="page" rel="9,99"/> <span class="phrase"><em rel="fa_8_39_6-6" data-sentence="0:172">فتنه</em> به معنای هر چیزی است که نفوس به آن آزمایش شوند، و قهرا چیزی باید باشد که بر نفوس گران آید، و لیکن بیشتر در پیش‌آمدهای جنگی و ناامنی‌ها و شکستن پیمانهای صلح استعمال می‌شود.</span> کفار قریش گروندگان به رسول خدا (ص) را قبل از هجرت آن جناب و تا مدتی بعد از آن در مکه می‌گرفتند و شکنجه می‌دادند و به ترک اسلام و برگشت به کفر مجبور می‌کردند، و این خود فتنه نامیده می‌شد. </p> <p>و از معنای سابق که سیاق آن را افاده می‌کرد برمی‌آید که جمله‌ <span class="aya" rel="8_39" data-words="1-6">و قاتلوهم حتی لا تکونفتنة</span> کنایه از این است که با جنگ تضعیف شده و دیگر به کفر خود مغرور نشوند، و دیگر فتنه‌ای که مؤمنین را مفتون سازد برنینگیزند، و در نتیجه دین همه‌اش از خدا باشد، و کسی مردم را به خلاف آن دعوت نکند. و نیز برمی‌آید که منظور از <em>انتهاء</em> در جمله‌ <span class="aya" rel="8_39" data-words="12-18">فإن انتهوا فإن الله بما یعملون بصیر</span> انتهای از قتال باشد، و به همین جهت جمله‌ <span class="aya" rel="8_39" data-words="14-18">فإن الله بما یعملون بصیر</span> را مرادف‌ <span class="aya" rel="8_39" data-words="12-13">فإن انتهوا</span> قرار داد یعنی در این هنگام است که خداوند در بین آنان حکم می‌کند به آنچه که مناسب با اعمالشان باشد، و او به اعمالشان بصیر است. </p> <p>و نیز برمی‌آید که منظور از جمله<code class="aya" rel="8_40"/> <span class="aya" rel="8_40" data-words="1-3">و إن تولوا...</span>، این است که اگر از اطاعت این نهی سرباز زدند و از جنگ دست برنداشته و هم چنان به فتنه‌انگیزی ادامه دادند باید شما بدانید که خداوند سرپرست و یاور شما است و با وثوق به یاری خدا با آنان مصاف شوید که او نیکو سرپرست و نیکو یاور است. </p> <p>پس این معنا هم روشن شد که جمله‌ <span class="aya" rel="8_39" data-words="7-11">و یکون الدین کله لله</span> منافاتی با باقی گذاردن اهل کتاب به دین خود در صورتی که به ذمه اسلام درآمده و جزیه دهند ندارد، پس بین این آیه و آیه‌ <span class="aya" rel="9_29" data-words="27-34">حتی یعطوا الجزیة عن ید و هم صاغرون</span><span class="footnote" rel="1" title="تا آنکه جزیه رای نقد بپردازند در حالی که خوار و ذلیلند سوره توبه آیه ۲۹">*</span> نسبت ناسخیت و منسوخیت در کار نیست. </p> <p>بعضی از مفسرین در معنای <em>انتهاء</em> و <em>مغفرت</em> و غیر آن از مقررات آیات سه‌گانه مورد بحث وجوهی دارند که چون تعرض به آنها فایده زیادی ندارد از نقلش خودداری می‌نماییم. </p> <p>در بعضی از روایات دارد که: <span class="aya" rel="8_40" data-words="8-12">نعم المولی و نعم النصیر</span> از اسماء حسنای خدا است، و در این صورت مسلما منظور از اسم، اسم به معنای مصطلح نخواهد بود، چون اسم مصطلح مفرد است‌ <span class="aya" rel="8_40" data-words="8-12">نعم المولی و نعم النصیر</span> دو جمله هستند بلکه منظور از آن لفظی است که به پاره‌ای از مصادیق اختصاص دارد، هم چنان که نظیرش در باره جمله‌ <span class="aya" rel="2_255" data-words="8-13">لا تأخذه سنة و لا نوم</span> وارد شده که از اسماء حسنا است، و بحث در اسماء حسنا در ذیل آیه   <code class="page" rel="9,100"/> <span class="aya" rel="7_180" data-words="1-4">و لله الأسماء الحسنی</span><span class="footnote" rel="1" title="سوره اعراف آیه ۱۸۰">*</span> در جلد هشتم این کتاب گذشت. </p> <h3>بحث روایتی‌ <span class="title" rel="8_30">روایاتی در ذیل آیه شریفه: <span class="aya" rel="8_30" data-words="1-6">و إذ یمکر بک الذین کفروا...</span> در مورد توطئه قتل پیامبر (ص) در مکه، و هجرت آن حضرت به مدینه</span> </h3> <p> در تفسیر قمی در ذیل آیه‌ <span class="aya" rel="8_30" data-words="1-6">و إذ یمکر بک الذین کفروا...</span> گفته است: این آیه در مکه و قبل از هجرت نازل شده<span class="footnote" rel="2" title="تفسیر قمی ج ۱ ص ۲۷۳">*</span>. </p> <p>و در الدر المنثور است که ابن جریر و ابو الشیخ از ابن جریح روایت کرده‌اند که گفت: آیه‌ <span class="aya" rel="8_30" data-words="1-6">و إذ یمکر بک الذین کفروا</span> مکی است<span class="footnote" rel="3" title="الدر المنثور ج ۳ ص ۱۸۰">*</span>. </p> <p>مؤلف: این معنا از ظاهر آن روایتی که نیز الدر المنثور<span class="footnote" rel="4" title="تفسیر عیاشی ج ۲ ص ۵۴ ش ۴۳">*</span> از عبد بن حمید از معاویة بن قره نقل می‌کند استفاده می‌شود، لیکن خواننده محترم بخاطر دارد که گفتیم سیاق آیات مساعد با این معنا نیست. </p> <p>و نیز در الدر المنثور است که عبد الرزاق، احمد، عبد بن حمید، ابن منذر، طبرانی، ابو الشیخ، ابن مردویه و ابو نعیم در کتاب دلائل و خطیب همگی از ابن عباس (رضی اللَّه عنهما) روایت کرده‌اند که در باره آیه‌ <span class="aya" rel="8_30" data-words="1-7">و إذ یمکر بک الذین کفروا لیثبتوک</span> گفته است: قریش شبی در مکه مجلس شور تشکیل داده برخی از ایشان گفتند: وقتی صبح شد او را گرفته و در بند کنید -مقصودشان رسول خدا (ص) بود-بعضی دیگر گفتند: بلکه او را بکشید، و عده‌ای رأی دادند که باید او را از مکه بیرون کنید. خداوند رسول گرامی خود را از تصمیم ایشان آگاه کرد، و آن شب علی (رضی اللَّه عنه) در بستر پیغمبر (ص) خوابید، و رسول خدا  (ص) شبانه از شهر خارج شد تا به غار رسید، مشرکین اطراف خانه را محاصره کرده و علی (ع) را به خیال اینکه پیغمبر است تحت نظر گرفتند، صبح که شد یکباره به درون خانه یورش برده و وقتی با علی (رضی اللَّه عنه) روبرو شدند فهمیدند که خداوند نقشه ایشان را خنثی کرده، از علی (ع) پرسیدند، رفیقت کجا است؟ فرمود: نمی‌دانم، ناچار اثر پای رسول خدا (ص) را گرفته و هم چنان پیش می‌رفتند تا به کوه رسیدند، در آنجا اثر را گم کرده و ناگزیر به بالای کوه رفته و به در غار رسیدند، دیدند عنکبوت به در غار تار تنیده با       <code class="page" rel="9,101"/> خود گفتند: اگر وارد این غار شده باشد معقول نیست که عنکبوت به در آن تار تنیده باشد، به ناچار برگشتند. و رسول خدا (ص) سه شب در آنجا توقف کرد<span class="footnote" rel="1" title="الدر المنثور ج ۳ ص ۱۷۹">*</span>. </p> <p>و در تفسیر قمی می‌گوید: سبب نزول این آیه آن بود که وقتی رسول خدا  (ص) در مکه دعوت خود را علنی کرد دو قبیله اوس و خزرج نزد او آمدند، رسول خدا (ص) به ایشان فرمودند: آیا حاضرید از من دفاع کنید و صاحب جوار من باشید، و من هم کتاب خدا را بر شما تلاوت کنم و ثواب شما در نزد خدا بهشت بوده باشد؟ گفتند: آری، از ما برای خودت و برای پروردگارت هر پیمانی که خواهی بگیر، فرمود: قرار ملاقات بعدی شب نیمه ایام تشریق، و محل ملاقات عقبه، اوس و خزرج از آن جناب جدا شده و به انجام مناسک حج پرداختند آن گاه به منی برگشتند، و آن سال با ایشان جمع بسیاری نیز به حج آمده بودند. </p> <p>روز دوم از ایام تشریق که شد رسول خدا (ص) به ایشان فرمود: وقتی شب شد همه در خانه عبد المطلب در عقبه حاضر شوید، و مواظب باشید کسی بیدار نشود، و نیز رعایت کنید که تک تک وارد شوید، آن شب هفتاد نفر از اوس و خزرج در آن خانه گرد آمدند، رسول خدا (ص) به ایشان فرمود: آیا حاضرید از من دفاع کنید و مرا در جوار خود بپذیرید تا من کتاب پروردگارم را بر شما بخوانم و پاداش شما بهشتی باشد که خداوند ضامن شده؟. </p> <p>از آن میان اسعد بن زراره و براء بن معرور و عبد اللَّه بن حزام گفتند: آری، یا رسول اللَّه، هر چه می‌خواهی برای پروردگارت و برای خودت شرط کن. حضرت فرمود: اما آن شرطی که برای پروردگارم می‌کنم این است که فقط او را پرستش کنید، و چیزی را شریک او نگیرید، و آن شرطی که برای خودم می‌کنم این است که از من و اهل بیت من به همان نحوی که از خود و اهل و اولاد خود دفاع می‌کنید، دفاع کنید. گفتند: پاداش ما در مقابل این خدمت چه خواهد بود؟ فرمود: بهشت خواهد بود در آخرت، و در دنیا پاداشتان این است که مالک عرب می‌شوید و عجم هم به دین شما درمی‌آیند، و در بهشت پادشاه خواهید بود. گفتند: اینک راضی هستیم. </p> <p>حضرت فرمود: دوازده نفر نقیب را از میان خود انتخاب کنید تا بر این معنا گواه شما باشند، هم چنان که موسی از بنی اسرائیل دوازده نقیب گرفت. به اشاره جبرئیل که می‌گفت: این نقیب، این نقیب، دوازده نفر تعیین شدند، نه نفر از خزرج، و سه نفر از اوس، از خزرج اسعد بن   <code class="page" rel="9,102"/> زراره، براء بن معرور، عبد اللَّه بن حزام (پدر جابر بن عبد اللَّه)، رافع بن مالک، سعد بن عباده، منذر بن عمر، و عبد اللَّه بن رواحه، سعد بن ربیع و عبادة بن صامت و از اوس ابو الهیثم بن تیهان که از اهل یمن بود، اسید بن حصین و سعد بن خیثمه تعیین گردیدند. </p> <p>وقتی این مراسم به پایان رسید و همگی با رسول خدا (ص) بیعت کردند، ابلیس در میان قریش و طوایف دیگر عرب بانگ برداشت که ای گروه قریش و ای مردم عرب! این محمد است و این بی دینان مدینه‌اند که در محل جمره عقبه با وی برای محاربه با شما بیعت می‌کنند، و فریادش چنان بود که همه اهل منی آن را شنیدند، قریش به هیجان آمده و با اسلحه به طرف آن حضرت روی آوردند، رسول خدا (ص) هم این صدا را شنید، و به انصار دستور داد تا متفرق شوند، انصار گفتند: یا رسول اللَّه، اگر دستور فرمایی با شمشیرهای خود در برابرشان ایستادگی کنیم، رسول خدا (ص) فرمود: من به چنین چیزی مامور نشده‌ام، و خداوند اذنم نداده که با ایشان بجنگم، گفتند: آیا تو هم با ما به مدینه می‌آیی؟ فرمود: من منتظر امر خدایم. </p> <p>در این میان قریش همگی با اسلحه روی آوردند، حمزه و امیر المؤمنین (ع) در حالی که شمشیرهایشان همراهشان بود بیرون شده و در کنار عقبه راه را بر قریش گرفتند، وقتی چشم قریشیان به آن دو نفر افتاد گفتند: برای چه اجتماع کرده بودید؟ حمزه گفت: ما اجتماع نکردیم و اینجا کسی نیست، و این را هم بدانید که به خدا سوگند احدی از این عقبه نمی‌گذرد مگر اینکه من به شمشیر خود او را از پا درمی‌آورم. </p> <p>قریش این را که دیدند به مکه برگشته و با خود گفتند: ایمن از این نیستیم که یکی از بزرگان قریش به دین محمد درآمده و او و پیروانش به همین بهانه در دار الندوة اجتماع کنند، و در نتیجه مرام ما تباه گردد-و قانون قریشیان چنین بود که کسی داخل دار الندوة نمی‌شد مگر اینکه چهل سال از عمرش گذشته باشد-لذا به منظور پیشگیری از چنین پیشامدی بی درنگ در دار الندوة مجلس تشکیل داده و چهل نفر از سران قریش گرد هم جمع شدند، و ابلیس به صورت پیری سالخورده در انجمن ایشان درآمد، دربان پرسید تو کیستی؟ گفت: من پیری از اهل نجدم که هیچ گاه رأی صائبم را از شما دریغ نداشته‌ام و چون شنیده‌ام که در باره این مرد انجمن کرده‌اید آمده‌ام تا شما را کمک فکری کنم. دربان گفت: اینک در آی، ابلیس داخل شد. </p> <p>بعد از آنکه جلسه وارد شور شد ابو جهل گفت: ای گروه قریش!همه می‌دانند که هیچ طایفه از عرب به پایه عزت ما نمی‌رسد، ما خانواده خدائیم، همه طوائف عرب سالی دو بار بسوی ما کوچ می‌کنند، و ما را احترام می‌گذارند، علاوه، ما در حرم خدا قرار داریم کسی را<code class="page" rel="9,103"/> جرأت آن نیست که به ما طمع ببندد ما چنین بوده‌ایم تا اینکه محمد بن عبد اللَّه در میان ما پیدا شد، و چون او را مردی صالح و بی سر و صدا و راستگو یافتیم به لقب امین او را ملقب کردیم، تا آنکه رسید به آنجا که رسیده، ما هم چنان پاس حرمتش را داشتیم، ولی از این رفتار سوء استفاده کرد و ادعا کرد که فرستاده خدا است، و اخبار آسمان را برایش می‌آورند، عقاید ما را خرافی دانست، و خدایان ما را ناسزا گفت و جوانانمان را از راه بیرون کرد، و میان جماعت‌های ما تفرقه انداخت، هیچ لطمه‌ای بزرگتر از این نبود که پدران و نیاکان ما را دوزخی خواندو من اینک فکری در باره او کرده‌ام، گفتند: چه فکری کرده‌ای؟ گفت: من صلاح می‌بینم مردی از میان خود انتخاب کنیم تا او را بکشد، اگر بنی هاشم به خون خواهی او برخاستند به جای یک خونبها ده خونبها به ایشان می‌پردازیم. خبیث (ابلیس) گفت: این رأی ناپسند و نادرستی است، گفتند: چطور؟ گفت: برای اینکه قاتل محمد را خواهند کشت، و آن کدامیک از شما است که خود را به کشتن دهد؟، آری اگر محمد کشته شود بنی هاشم و هم سوگندان خزاعی ایشان به تعصب درآمده و هرگز راضی نمی‌شوند که قاتل محمد آزادانه روی زمین راه برود، و قهرا میان شما و ایشان جنگ واقع خواهد شد و در حرمتان به کشت و کشتار وادار می‌گردید. </p> <p>یکی دیگر از ایشان گفت: من رأی دیگری دارم، ابلیس گفت: رأی تو چیست؟ گفت: او را در خانه‌ای زندانی کنیم و قوت و غذایش دهیم تا مرگش برسد، و مانند زهیر و نابغه و امرء القیس بمیرد. ابلیس گفت: این از رأی ابو جهل نکوهیده‌تر و خبیث‌تر است. گفتند: چطور؟ گفت: برای اینکه بنی هاشم به این پیشنهاد رضایت نمی‌دهند، و در یکی از موسم‌ها که همه اعراب به مکه می‌آیند نزد اعراب استغاثه برده و به کمک ایشان محمد را از زندان بیرون می‌آورند. </p> <p>یکی دیگر از ایشان گفت: نه، و لیکن او را از شهر و دیار خود بیرون نموده و خود به فراغت بتهایمان را پرستش می‌کنیم. ابلیس گفت: این از آن دو رأی نکوهیده‌تر است. گفتند: چطور؟ گفت: برای اینکه شما زیباترین و زبان‌آورترین و فصیح‌ترین مردم را از شهر و دیار خود بیرون می‌کنید، و او را بدست خود به اقطار عرب راه می‌دهید، و او همه را فریفته و به زبان خود مسحور می‌کند، یک وقت خبردار می‌شوید که سواره و پیاده عرب مکه را پر کرده متحیر و سرگردان می‌مانید. </p> <p>بناچار همگی به ابلیس گفتند: پس تو ای پیر مرد بگو که رأی چیست؟ ابلیس گفت: جز یک پیشنهاد هیچ علاج دیگری در کار او نیست، پرسیدند آن پیشنهاد چیست؟ گفت: آن<code class="page" rel="9,104"/> این است که از هر قبیله‌ای از قبائل و طوائف عرب یک نفر انتخاب شود، حتی یک نفر هم از بنی هاشم، و این عده هر کدام یک کارد و یا آهن و یا شمشیری برداشته و نابهنگام بر سرش ریخته همگی دفعتا بر او ضربه‌ای وارد آورند، تا معلوم نشود به ضربه کدامیک کشته شده، و در نتیجه خونش در میان قریش متفرق و گم شود، و بنی هاشم نتوانند به خون خواهی او قیام کنند، چون یک نفر از خود ایشان شریک بوده، و اگر بناچار مطالبه خونبها کردند شما می‌توانید سه برابر آن را هم بدهید، گفتند: آری، ده برابر می‌دهیم، آن گاه همگی رأی پیر مرد نجدی را پسندیده و بر آن متفق شدند، و از بنی هاشم ابو لهب عموی پیغمبر داوطلب شد. </p> <p>از طرفی جبرئیل به رسول اللَّه (ص) نازل شد و برای وی خبر آورد که قریش در دار الندوة اجتماع نموده و علیه تو توطئه می‌کنند، خداوند این آیه را نازل کرد: <span class="aya" rel="8_30" data-words="1-20">و إذ یمکر بک الذین کفروا لیثبتوک أو یقتلوک أو یخرجوک و یمکرون و یمکر الله و الله خیر الماکرین</span>. </p> <p><span class="phrase">آن شبی که قریشیان می‌خواستند آن حضرت را به قتل برسانند اجتماع کرده به مسجد الحرام درآمدند، و شروع کردند به سوت زدن و کف زدن و دور خانه طواف کردن، خداوند در این باره آیه‌ <span class="aya" rel="8_35" data-words="1-10">و ما کان صلاتهم عند البیت إلا مکاء و تصدیة</span> را نازل کرد، که منظور از <em rel="fa_8_35_8-8" data-sentence="292:205">مکاء</em> سوت زدن و منظور از <em rel="fa_8_35_10-10" data-sentence="367:171">تصدیة</em> کف زدن است، و این آیه بدنبال آیه‌ <span class="aya" rel="8_30" data-words="1-6">و إذ یمکر بک الذین کفروا</span> نازل شده، هر چند بعد از آیات بسیاری در قرآن نوشته شده است.</span> </p> <p>وقتی خواستند بر آن حضرت درآمده و به قتلش برسانند، ابو لهب گفت: من نمی‌گذارم شبانه به خانه او درآیید، برای اینکه در خانه زن و بچه هست، و ما ایمن نیستیم از اینکه دست خیانت‌کاری به آنان نرسد، لذا او را تا صبح تحت نظر می‌گیریم وقتی صبح شد وارد شده و کار خود را می‌کنیم، به همین منظور آن شب تا صبح اطراف خانه رسول خدا (ص) خوابیدند. </p> <p>از طرفی رسول خدا (ص) فرمود تا بسترش را بگستردند، آن گاه به علی بن ابی طالب (ع) فرمود: جانت را فدای من کن، عرض کرد: چشم یا رسول اللَّه، فرمود: در بستر من بخواب و پتوی مرا به سر بکش، علی (ع) در بستر پیغمبر (ص) خوابید و پتوی آن حضرت را بر سر کشید. </p> <p>آن گاه جبرئیل آمد و دست رسول خدا (ص) را گرفت و از منزل بیرون برد، و از میان قریشیان که همه در خواب بودند عبور داد، و این در حالی بود که رسول خدا  (ص) آیه‌ <span class="aya" rel="36_9" data-words="1-14">و جعلنا من بین أیدیهم سدا و من خلفهم سدا فأغشیناهم فهم لا یبصرون</span><span class="footnote" rel="1" title="و قرار دادیم در جلو رویشان و از پشت سرشان سدی پس پوشیدیمشان و در نتیجه ایشان نمی‌بینند سوره یس آیه ۹۰">*</span> را می‌خواند. جبرئیل گفت: راه ثور را پیش گیر، و ثور کوهی است بر سر راه منی و از این جهت ثور (گاو) نامیده‌اند که کوهانی نظیر کوهان گاو دارد، و رسول خدا  (ص) وارد غار ثور شده و در آنجا چه شد بماند. </p> <p>وقتی صبح شد قریش به درون خانه ریخته و یکسره بطرف بستر رفتند، علی  (ع) از رختخواب پرید و در برابرشان ایستاد و گفت: چکار دارید؟ گفتند: محمد کجا است؟ گفت: مگر او را به من سپرده بودید؟ شما خودتان می‌گفتید: او را از شهر و دیار خود بیرون می‌کنیم، او هم (قبل از اینکه شما بیرونش کنید) خودش بیرون رفت، قریش رو به ابی لهب آورده و او را به باد کتک گرفته و گفتند: این نقشه تو بود که از سر شب ما را به آن فریب دادی. </p> <p>به ناچار راه کوه‌ها را پیش گرفته و هر یک بطرفی رهسپار شدند، در میان آنان مردی بود از قبیله خزاعه به نام <em>ابو کرز</em> که جای پای اشخاص را خوب تشخیص می‌داد، قریشیان به او گفتند: امروز روزی است که تو باید هنرنمایی کنی، ابو کرز به در خانه رسول خدا  (ص) آمد و به قریشیان جای پای رسول خدا (ص) را نشان داد و گفت: به خدا سوگند این جای پا مانند جای پایی است که در مقام است-منظور جای پای ابراهیم (ع) است. مترجم-و چون آن شب ابو بکر به طرف منزل رسول خدا  (ص) می‌آمد و حضرت او را برگردانید و با خود به غار برد ابو کرز گفت: این جای پا مسلما جای پای ابی بکر و یا جای پای پدر او است، آن گاه گفت شخص دیگری غیر از ابی بکر نیز همراه او بوده، و هم چنان جلو می‌رفت و اثر پای آن حضرت و همراهش را نشان می‌داد تا به در غار رسید. </p> <p>آن گاه گفت از اینجا رد نشده‌اند، یا به آسمان رفته و یا به زمین فرو شده‌اند، چون احتمال نمی‌داد وارد غار شده باشند، زیرا خداوند عنکبوت را مامور کرد تا دهنه ورودی غار را با تار خود بپوشاند، علاوه سواره‌ای از ملائکه در میان قریشیان گفت: در غار کسی نیست، لذا قریشیان در دره‌های اطراف پراکنده شدند، و خداوند بدین وسیله ایشان را از فرستاده خود دفع که، آن گاه به رسول گرامی خود اجازه داد تا مهاجرت کند<span class="footnote" rel="2" title="تفسیر قمی ج ۱ از ص ۲۷۲ تا ص ۲۷۶">*</span>. </p> <p>     <code class="page" rel="9,106"/> مؤلف: روایتی قریب به این مضمون بطور خلاصه الدر المنثور از ابن اسحاق و ابن جریر و ابن منذر و ابن ابی حاتم و ابی نعیم و بیهقی با هم در دلائل از ابن‌عباس روایت کرده، و لیکن مطالبی که در آن روایت به پیر مردی نجدی نسبت داده بود به ابی جهل نسبت داده و گفته است که پیر مرد نجدی ابو جهل را در حرفهایش تصدیق می‌کرده، و در نتیجه قریشیان همه گفتار او را پسندیدند<span class="footnote" rel="1" title="الدر المنثور ج ۳ ص ۱۷۹">*</span>. </p> <p>و مساله درآمدن ابلیس در آن انجمن به صورت پیر مردی از اهل نجد در روایات از طرق شیعه و سنی آمده. </p> <p>و اما اینکه داشت ابو کرز بعد از آنکه جای پای رسول خدا (ص) را پیدا کرد گفت: این جای پای محمد و این جای پای پسر ابی قحافه است، و در اینجا غیر از پسر ابی قحافه شخصی دیگر هم بوده در بعضی از روایات دارد آن شخص دیگر هند پسر ابی هاله ربیب رسول خدا (ص) بوده که مادرش خدیجه دختر خویلد (رضی اللَّه عنها) است. </p> <p>شیخ در امالی به سند خود از ابی عبیدة بن محمد بن عمار بن یاسر از پدرش و همچنین عبید اللَّه بن ابی رافع همگی از عمار بن یاسر، و همچنین از ابی رافع و از سنان بن ابی سنان از پسر هند بن ابی هاله حدیث مفصلی راجع به هجرت رسول خدا (ص) روایت کرده، ولی روایت عمار و روایات ابی رافع و روایت هند در این حدیث مخلوط بهم شده، و در آن دارد: ابو بکر و هند بن ابی هاله خواستند همراه رسول خدا (ص) باشند، حضرت دستور داد تا قبلا در فلان نقطه از راه غار که برایشان معلوم کرده بود بروند، و در آنجا بنشینند تا آن حضرت برسد، و خودش با علی (ع) در منزل ماند و او را امر به صبر می‌کرد تا نماز مغرب و عشا را خواند، آن گاه در تاریکی اوایل شب بیرون آمد در حالی که قریشیان در کمینش بودند و اطراف خانه‌اش قدم می‌زدند و منتظر بودند تا نصف شب شود و مردم بخواب روند، او در چنین وضعی بیرون شد در حالی که می‌خواند: <span class="aya" rel="36_9" data-words="1-14">و جعلنا من بین أیدیهم سدا و من خلفهم سدا فأغشیناهم فهم لا یبصرون</span> و کفی خاک در دست داشت، آن را به سر قریشیان پاشید، و در نتیجه هیچ یک از ایشان او را ندیدند و او هم چنان پیش می‌رفت تا به هند و ابی بکر رسید، آن دو تن نیز برخاسته در خدمتش به راه افتادند تا به غار رسیدند، و هند به دستور آن حضرت به مکه برگشت، و رسول خدا (ص) و ابو بکر وارد غار شدند. </p> <p>و بعد از ادامه داستان آن شب می‌گوید: تا آنکه از شب بعد یک ثلث گذشت او یعنی   <code class="page" rel="9,107"/> علی (ع) و هند بن ابی هاله به راه افتاده و در غار رسول خدا (ص) را دیدار کردند، حضرت به هند دستور داد تا دو شتر برای او و همراهش خریداری کند. ابو بکر عرض کرد: من دو راحله تهیه دیده‌ام که با آن به یثرب برویم، فرمود: من آنها را نمی‌گیرم مگر اینکه قیمتش را از من بستانی، عرض کرد: به قیمت بردارید، حضرت به علی (ع) فرمود: قیمت مرکب‌های ابو بکر را به او بده، او نیز پرداخت، آن گاه به علی (ع) در باره بدهی‌ها و تعهداتی که از مردم مکه به عهده داشت و امانت‌هایی که به وی سپرده بودند سفارشاتی کرد. </p> <p>آری، قریشیان در ایام جاهلیت، محمد (ص) را امین می‌نامیدند، و به وی امانت می‌سپردند، و او را حافظ اموال و متاعهای خود می‌دانستند، و همچنین اعرابی که از اطراف در موسم حج به مکه می‌آمدند، و این معنا هم چنان تا ایام رسالت آن حضرت ادامه داشت، و در هنگام هجرت امانت‌هایی نزد آن حضرت گرد آمده بود و لذا به علی (ع) فرمود تا همه روزه صبح و شام در مسیل مکه جار بزند که: هر کس در نزد محمد امانتی و یا طلبی دارد بیاید تا من امانتش را به او بدهم. سپس اضافه کرده است که رسول خدا (ص) فرمود: یا علی مردم مکه به تو آسیبی نمی‌رسانند تا به مدینه نزد من آیی پس امانت‌های مرا در جلو انظار مردم به صاحبانش برسان، و من فاطمه دخترم را به تو و تو و او را به خدا می‌سپارم، و از او می‌خواهم که شما را حفظ کند، سپس فرمود: برای خودت و برای فاطمه‌ها و برای هر کس که بخواهد با تو هجرت کند راحله و مرکب خریداری کن.<span class="footnote" rel="1" title="هجرت کنندگان با آن جناب بطوری که از ذیل روایت برمی‌آید فاطمه دختر رسول خدا  (ع) و فاطمه بنت اسد مادر علی (ع) و فاطمه دختر زبیر بودند">*</span> ابو عبیده می‌گوید: من به عبید اللَّه یعنی ابن ابی رافع گفتم: مگر رسول خدا  (ص) آن روز پولی که بتواند اینطور خرج کند داشت؟ گفت: من نیز همین سؤال را از پدرم در موقعی که این حدیث را برایم می‌گفت پرسیدم، او در جوابم گفت: مگر از ثروت خدیجه (ع) غافلی. </p> <p>عبید اللَّه بن ابی رافع می‌گوید: علی (ع) به یاد آن شبی که در بستر رسول خدا  (ص) خوابید و به یاد آن سه شبی که رسول خدا (ص) در غار بود این اشعار را می‌سرود:   <code class="page" rel="9,108"/> <span class="poem">وقیت بنفسی خیر من وطی‌ء الحصا / و من طاف بالبیت العتیق و بالحجر / محمد لما خاف أن یمکروا به‌ / فوقاه ربی ذو الجلال من المکر / و بت اراعیهم متی ینشروننی‌ / و قد وطنت نفسی علی القتل و الاسر / و بات رسول اللَّه فی الغار آمنا / هناک و فی حفظ الاله و فی ستر / اقام ثلاثا ثم زمت قلائص‌ / قلائص یفرین الحصا اینما تفری<span class="footnote" rel="1" title="با جان خود حفظ کردم بهترین کسی را که بر زمین قدم نهاد و بهترین کس را که دور خانه کعبه و حجر اسماعیل طواف کرد محمد (ص) وقتی ترسید مبادا نیرنگی به او بزنند پروردگار ذو الجلال من او را از مکر (دشمن) حفظ کرد و من (در بسترش) خوابیدم و مراقب دشمنان بودم که کی مرا پاره پاره می‌کنند در حالی که خود را برای کشته شدن و اسیر گشتن آماده کرده بودم رسول خدا (ص) در غار با ایمنی و آرامش بیتوته کرد آری، در غار و در حفظ خدا و پوشش او بود سه روز ایستاد، آن گاه (برایش) مهار شد شترانی پلید پا، شترانی که به هر سو به راه می‌افتادند بیابان را قطع می‌کردند">*</span> </span> و<span class="footnote" rel="2" title="امالی طوسی ج ۲ ص ۷۸">*</span> الدر المنثور همین ابیات را با مختصر تفاوتی از حاکم از علی بن الحسین (ع) نقل کرده است<span class="footnote" rel="3" title="تفسیر قمی ج ۱ ص ۲۷۷ و الدر المنثور ج ۳ ص ۱۸۰">*</span>. </p> <p>در تفسیر عیاشی از زراره و حمران از ابی جعفر و ابی عبد اللَّه (ع) روایت کرده که در ذیل جمله‌ <span class="aya" rel="8_30" data-words="19-20">خیر الماکرین</span> فرمود: رسول خدا (ص) از قومش بلا و ستم فراوانی دید، حتی کار را به اینجا رساندند که در حال سجده رحم گوسفندی را بر روی او انداختند، دخترش نزد او آمد و او هم چنان در سجده بود و آن رحم را از روی آن جناب برداشت، و کثافات را از او پاک کرد. </p> <p>رسول خدا (ص) این ستم‌ها را تحمل نمود تا آنکه خداوند او را به آرزوها و آنچه که دوست می‌داشت رسانید، آری، در جنگ بدرهمراه او از سوارگان بیش از یک سوار نبود، ولی در فتح مکه دوازده هزار نفر در رکابش بودند، حتی ابو سفیان و سایر مشرکین آن روز به استغاثه درآمدند...<span class="footnote" rel="4" title="الدر المنثور ج ۳ ص ۱۸۱">*</span>         <code class="page" rel="9,109"/> و در الدر المنثور است که ابن جریر و ابن ابی حاتم از سدی روایت کرده‌اند که گفت: نضر بن حارث همیشه به حیره رفت و آمد داشت، و زبان مردم آنجا را که به سجع تکلم می‌کردند شنیده بود، وقتی به مکه آمد و کلام رسول خدا (ص) و قرآن به گوشش خورد گفت: <span class="aya" rel="8_31" data-words="7-18">قد سمعنا لو نشاء لقلنا مثل هذا إن هذا إلا أساطیر الأولین</span><span class="footnote" rel="1" title="الدر المنثور ج ۳ ص ۱۸۱">*</span>. </p> <h3> <span class="title" rel="8_33 8_32 8_34">روایاتی در شان نزول و معنای آیه: <span class="aya" rel="8_32" data-words="4-9">اللهم إن کان هذا هو الحق...</span> و <span class="aya" rel="8_33" data-words="10-13">ما کان الله معذبهم</span> </span> </h3> <p> مؤلف: در اینجا بعضی روایات دیگر هست که آنها نیز گوینده این جمله را نضر بن حارث دانسته‌اند، و این نضر در جنگ بدر به قتل صبر کشته شد. </p> <p>و نیز در الدر المنثور است که بخاری و ابن ابی حاتم و ابو الشیخ و ابن مردویه و بیهقی در دلائل از انس بن مالک روایت کرده‌اند که گفت: ابو جهل بن هشام گفته بود: بارالها اگر این حق است و از ناحیه تو است سنگی از آسمان بر ما بباران و یا عذاب دردناکی به سوی ما بفرست، در پاسخش این آیه نازل شد: <span class="aya" rel="8_33" data-words="1-16">و ما کان الله لیعذبهم و أنت فیهم و ما کان الله معذبهم و هم یستغفرون</span><span class="footnote" rel="2" title="الدر المنثور ج ۳ ص ۱۸۲">*</span> مؤلف: این معنا را قمی در تفسیرش و سیوطی در الدر المنثور از ابن جریر طبری و ابن ابی حاتم از سعید بن جبیر، و نیز از ابن جریر از عطاء نقل کرده‌اند که گفته است: گوینده این گفتار <span class="aya" rel="8_32" data-words="4-9">اللهم إن کان هذا هو الحق</span>، نضر بن حارث بوده، و در بیان سابق ما گذشت که سیاق آیه چه اقتضاء دارد<span class="footnote" rel="3" title="نهج البلاغه صبحی صالح ص ۴۸۳">*</span>. </p> <p>و نیز در الدر المنثور است که ابن جریر از یزید بن رومان و محمد بن قیس روایت کرده که گفتند: قریشیان برخی به برخی دیگر گفتند: آیا خداوند از میان همه ما محمد را گرامی داشته؟ بارالها اگر این معنا حق و از ناحیه تو است سنگی از آسمان بر ما فرو آور. لیکن چون شب شد از گفته خود پشیمان شده و گفتند: خدایا ما را ببخش، لذا خدای تعالی این آیه را نازل کرد: <span class="aya" rel="8_33" data-words="9-16">و ما کان الله معذبهم و هم یستغفرون</span>... <span class="aya" rel="8_34" data-words="24-25">لا یعلمون</span><span class="footnote" rel="4" title="الدر المنثور ج ۳ ص ۱۸۲">*</span>. </p> <p>و نیز در آن کتابست که ابن جریر و ابن ابی حاتم و ابو الشیخ از ابن ابزی روایت کرده‌اند که گفت: رسول خدا (ص) در مکه بود که خداوند آیه‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> را نازل کرد و بعد از آنکه به مدینه مهاجرت فرمود جمله‌ <span class="aya" rel="8_33" data-words="9-16">و ما کان الله معذبهم و هم یستغفرون</span> را نازل کرد، و بعد از آنکه برای جنگ بدر از مکه بیرون       <code class="page" rel="9,110"/> آمدند آیه‌ <span class="aya" rel="8_34" data-words="1-6">و ما لهم ألا یعذبهم الله...</span>، را فرستاد و به دنبالش اجازه فتح مکه را داد، و همین شکست خوردنشان در فتح مکه عذابی بود که خداوند به ایشان وعده داد<span class="footnote" rel="1" title="روضه کافی ج ۸ ص ۲۱۱ ش ۳۶۱">*</span>. </p> <p>و نیز در همان کتاب از عبد بن حمید، ابن جریر، ابن منذر، ابن ابی حاتم و ابو الشیخ‌از عطیه (رضی اللَّه عنه) نقل کرده که گفت: معنای آیه‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> این است که خداوند مشرکین را عذاب نمی‌کند تا تو را از میان ایشان بیرون برد. و معنای جمله‌ <span class="aya" rel="8_33" data-words="9-16">و ما کان الله معذبهم و هم یستغفرون</span> این است که خداوند مؤمنین را عذاب نمی‌کند ما دام که استغفار کنند، آن گاه دوباره در باره مشرکین فرموده: <span class="aya" rel="8_34" data-words="1-12">و ما لهم ألا یعذبهم الله و هم یصدون عن المسجد الحرام</span><span class="footnote" rel="2" title="تفسیر عیاشی ج ۲ ص ۵۴ و امالی طوسی ج ۲ ص ۲۲ ط قم و کافی ج ۸ ص ۲۱۱">*</span>. </p> <p>و نیز در آن کتاب از ابن ابی حاتم از سدی نقل کرده که گفته است خداوند در آیه‌ <span class="aya" rel="8_33" data-words="9-16">و ما کان الله معذبهم و هم یستغفرون</span> می‌خواهد بفرماید که اگر استغفار کنند و به گناهان خود اعتراف نمایند مؤمن خواهند بود و در آیه‌ <span class="aya" rel="8_34" data-words="1-12">و ما لهم ألا یعذبهم الله و هم یصدون عن المسجد الحرام</span> می‌فرماید: چگونه عذابشان نکنم و حال آنکه استغفار نمی‌کنند<span class="footnote" rel="3" title="تفسیر عیاشی ج ۲ ص ۵۶ ش ۴۹ و ۴۸">*</span>. </p> <p>و نیز از عبد بن حمید و ابن جریر و ابن منذر و ابو الشیخ از مجاهد روایت کرده که در ذیل آیه‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> گفته است: یعنی در میان ایشان، و در ذیل: <span class="aya" rel="8_33" data-words="9-16">و ما کان الله معذبهم و هم یستغفرون</span> یعنی مسلمان می‌شوند<span class="footnote" rel="4" title="آمدیم به سوی موجی از دریا که در آن قبائل متفرقه‌ای بودند که بعضی‌شان مسلح و بعضی بی سلاح بودند، سه هزار نفر که ما در مقابل آنان بوته‌ای از نصیة (علفی است که چهارپایان آن را دوست دارند) بودیم سیصد و اگر زیاد شود چهار صد نفر">*</span>. </p> <p>و نیز از عبد بن حمید و ابن جریر از ابی مالک نقل کرده که گفت: <span class="aya" rel="8_33" data-words="1-8">و ما کان الله لیعذبهم و أنت فیهم</span> یعنی اهل مکه، و از جمله‌ <span class="aya" rel="8_33" data-words="9-13">و ما کان الله معذبهم</span> نیز منظور اهل مکه است، و معنایش این است که خداوند اهل مکه را عذاب نمی‌کند در حالی که مؤمنین در میان ایشان باشند و استغفار کنند<span class="footnote" rel="5" title="الدر المنثور ج ۳ ص ۱۸۴">*</span>. </p> <p>و نیز می‌گوید: ابن جریر و ابن ابی حاتم از عکرمه و حسن روایت کرده‌اند که در ذیل آیه‌ <span class="aya" rel="8_33" data-words="9-16">و ما کان الله معذبهم و هم یستغفرون</span> گفته‌اند: این آیه را آیه بعدی که می‌فرماید <span class="aya" rel="8_34" data-words="1-6">و ما لهم ألا یعذبهم الله</span> نسخ کرده و لذا در مکه به مقاتله و گرسنگی و حصر دچار شدند<span class="footnote" rel="6" title="الدر المنثور ج ۳ ص ۱۸۱">*</span>. </p> <p>مؤلف: ناسازگاری این روایت با ظاهر آیه و مخصوصا با در نظر داشتن سیاق آن خیلی روشن است، صاحبان این اقوال به این جهت دچار چنین تکلفات شده‌اند که خواسته‌اند میان این آیه و آیه قبلش و آیات قبل از آن اتصال را حفظ کنند، و از حرفهای عجیبی که در این   <code class="page" rel="9,111"/> باره زده‌اند این است عذاب مذکور در آیه را به فتح مکه تفسیر کرده‌اند، و حال آنکه فتح مکه هم برای مشرکین و هم برای مؤمنین جز رحمت چیز دیگری نبوده است. </p> <p>و نیز می‌گوید: ترمذی از ابی موسی اشعری روایت کرده که گفت: رسول خدا (ص) فرمود: خداوند برای امت من دو امان نازل کرد، یکی در جمله‌ <span class="aya" rel="8_33" data-words="1-8">و ما کان الله لیعذبهم و أنت فیهم</span> است و یکی دیگر در جمله‌ <span class="aya" rel="8_33" data-words="9-16">و ما کان الله معذبهم و هم یستغفرون</span> است، و وقتی من از میان امتم بروم یک امان برای ایشان تا روز قیامت باقی می‌ماند، و آن استغفار است<span class="footnote" rel="1" title="تفسیر عیاشی ج ۲ ص ۵۵ ش ۴۶">*</span>. </p> <p>مؤلف: مضمون این روایت از خود آیه هم استفاده می‌شود، و در معنای آن از ابی هریره و ابن عباس از رسول خدا (ص) نیز روایت آمده<span class="footnote" rel="2" title="مجمع البیان ج ۴ ص ۵۴۳ ط تهران">*</span> و مرحوم سید رضی همین معنا را در نهج البلاغه از علی (ع) نقل کرده است<span class="footnote" rel="3" title="الدر المنثور ج ۳ ص ۱۸۰">*</span>. </p> <p>و در ذیل این روایت اشکالی است، و آن این است که با بیان سابق ما که گفتیم  خداوند در قرآن امت اسلام را وعده عذابی داده که قبل از روز قیامت واقع خواهد شد  نمی‌سازد، مگر اینکه بگوییم قبل از روز قیامت روزگاری بر این امت خواهد آمد که مردم استغفار را به کلی ترک می‌کنند. </p> <p>و نیز می‌گوید: احمد از فضالة بن عبید از رسول خدا (ص) روایت کرده که فرمود: بنده از عذاب خدا ایمن است تا وقتی که استغفار کند<span class="footnote" rel="4" title="سوره اعراف آیه ۲۹">*</span>. </p> <p>و در کافی از علی بن ابراهیم از پدرش از حنان بن سدیر از پدرش از ابی جعفر  (ع) روایت کرده که فرمود: رسول خدا (ص) فرمود: بودن من در میان شما برای شما خیر است، چون خداوند می‌فرماید: <span class="aya" rel="8_33" data-words="1-8">و ما کان الله لیعذبهم و أنت فیهم</span>، و رفتن من از میان شما نیز برای شما خیر است. گفتند: یا رسول اللَّه!با اینکه فرمودی بودنت در میان ما خیر است چطور ممکن است رفتنت از میان ما برای ما خیر باشد؟ فرمود: اما رفتنم از میان شما بدان جهت برای شما خیر است که اعمال شما در هر پنج شنبه و دوشنبه بر من عرضه می‌شود، هر عمل نیکی که در نامه عمل شما ببینم خدا را حمد می‌کنم، و هر گناهی ببینم برای شما طلب         <code class="page" rel="9,112"/> مغفرت می‌کنم<span class="footnote" rel="1" title="الدر المنثور ج ۳ ص ۱۸۴">*</span>. </p> <h3> <span class="title" rel="8_35">روایاتی در معنای: <span class="aya" rel="8_35" data-words="1-10">و ما کان صلاتهم عند البیت إلا مکاء و تصدیة</span> و شان نزول آن</span> </h3> <p>مؤلف: این معنا را عیاشی در تفسیر خود و همچنین شیخ در امالی خود از حنان بن سدیر از پدرش از آن حضرت روایت کرده‌اند، و در روایت این دو بزرگوار دارد که این سؤال را جابر بن عبد اللَّه انصاری (رضی اللَّه عنه) از رسول خدا (ص) کرد، و کافی نیز این روایت را به سند خود از محمد بن ابی حمزه و از عده‌ای دیگر، از امام صادق (ع) نقل کرده است<span class="footnote" rel="2" title="الدر المنثور ج ۳ ص ۱۸۰">*</span>. </p> <p>و در الدر المنثور است که عبد بن حمید و ابن جریر از سعید بن جبیر روایت کرده‌اند که گفت: قریش در طواف به رسول خدا (ص) برمی‌خوردند و آن حضرت را استهزاء نموده و سوت و کف می‌زدند، و در این مقام آیه‌ <span class="aya" rel="8_35" data-words="1-10">و ما کان صلاتهم عند البیت إلا مکاء و تصدیة</span> نازل گردید<span class="footnote" rel="3" title="الدر المنثور ج ۳ ص ۱۸۱">*</span>. </p> <p>و نیز می‌نویسد ابو الشیخ از نبیط که یکی از صحابه بوده روایت کرده که در تفسیر آیه‌ <span class="aya" rel="8_35" data-words="1-10">و ما کان صلاتهم عند البیت إلا مکاء و تصدیة</span> گفته: این آیه در این باره نازل شد که قریش در طواف خانه کعبه سوت می‌زدند<span class="footnote" rel="4" title="الدر المنثور ج ۳ ص ۱۸۰">*</span>. </p> <p>و <span class="phrase">نیز می‌نویسد: طستی از ابن عباس (رضی اللَّه عنه) روایت کرده که نافع بن ازرق به وی گفت: مرا خبر ده از معنای آیه‌ <span class="aya" rel="8_35" data-words="7-10">إلا مکاء و تصدیة</span> و او در جوابش گفت <em rel="fa_8_35_8-8" data-sentence="200:1053">مکاء</em> آواز قنبره و <em rel="fa_8_35_10-10" data-sentence="270:1025">تصدیه</em> آواز (بال) گنجشکان است که <em>تصفیق</em> هم گفته می‌شود، و داستان مورد نظر آیه این بود که وقتی رسول خدا (ص) در مکه در میان حجر اسماعیل و رکن یمانی به نماز می‌ایستاد دو نفر از بنی سهم یکی طرف راست و یکی طرف چپ آن حضرت می‌ایستادند، آن یکی آواز قنبره درمی‌آورد، و آن دیگری با دستهایش صدای بال گنجشکان را، تا شاید بدین وسیله نماز آن حضرت را بر هم زنند.<span class="footnote" rel="5" title="الدر المنثور ج ۳ ص ۱۸۱">*</span> و در تفسیر عیاشی از ابراهیم بن عمر یمانی از آن کس که او نامبرده از امام صادق  (ع) روایت کرده که‌در ذیل آیه‌ <span class="aya" rel="8_34" data-words="7-16">و هم یصدون عن المسجد الحرام و ما کانوا أولیاءه</span> فرمود: یعنی مشرکین سرپرست و متولی خانه نیستند، <span class="aya" rel="8_34" data-words="17-20">إن أولیاؤه إلا المتقون</span> چون پرهیزگاران از مشرکین سزاوارترند، <span class="aya" rel="8_35" data-words="1-10">و ما کان صلاتهم عند البیت إلا مکاء و تصدیة</span> یعنی سوت زدن و       <code class="page" rel="9,113"/> کف زدن<span class="footnote" rel="1" title="الدر المنثور ج ۳ ص ۱۸۰">*</span>.</span> </p> <h3> <span class="title" rel="8_36">چند روایت در ذیل آیه شریفه: <span class="aya" rel="8_36" data-words="1-9">إن الذین کفروا ینفقون أموالهم لیصدوا عن سبیل الله...</span> </span> </h3> <p>و در الدر المنثور است که ابن اسحاق و ابن جریر و ابن منذر و ابن ابی حاتم و بیهقی در کتاب دلائل همگی از طریق او (محمد بن اسحاق) روایت کرده‌اند که گفت: زهری و محمد بن یحیی بن حیان و عاصم بن عمر بن قتاده و حصین بن عبد الرحمن بن عمر، برایم نقل کردند که بعد از آنکه قریش در روز بدر شکست خورد، و فراری‌های آنها به مکه برگشتند، و از آن طرف ابو سفیان هم با مال التجاره‌اش به مکه برگشت عبد اللَّه بن ربیعه و عکرمة بن ابی جهل و صفوان بن امیة به اتفاق عده‌ای از مردان قریش به سر وقت یک یک افرادی که مال التجاره داشتند رفته و گفتند: ای گروه قریش!محمد شما را بی کس کرد و نیکان شما را بکشت، بیائید و با این اموال ما را علیه او یاری کنید باشد که ما از او تلافی نموده و انتقام بگیریم، صاحبان اموال نیز پذیرفتند، و به گفته ابن عباس آیه‌ <span class="aya" rel="8_36" data-words="1-9">إن الذین کفروا ینفقون أموالهم لیصدوا عن سبیل الله</span>... <span class="aya" rel="8_36" data-words="17-22">و الذین کفروا إلی جهنم یحشرون</span> در این باره نازل شد<span class="footnote" rel="2" title="الدر المنثور ج ۳ ص ۱۸۱">*</span>. </p> <p>و نیز می‌نویسد: ابن مردویه از ابن عباس (رضی اللَّه عنه) روایت کرده که در ذیل آیه <span class="aya" rel="8_36" data-words="1-9">إن الذین کفروا ینفقون أموالهم لیصدوا عن سبیل الله</span> گفته است: این آیه در باره ابو سفیان بن حرب نازل شد<span class="footnote" rel="3" title="الدر المنثور ج ۳ ص ۱۸۳">*</span>. </p> <p>و نیز از ابن سعد، عبد بن حمید، ابن جریر، ابن ابی حاتم، ابو الشیخ و ابن عساکر از سعید بن جبیر نقل کرده که در ذیل آیه‌ <span class="aya" rel="8_36" data-words="1-9">إن الذین کفروا ینفقون أموالهم لیصدوا عن سبیل الله</span> گفته است: این آیه در باره ابی سفیان بن حرب نازل شده که در جنگ احد غیر از لشکریانی که از عرب فراهم کرده بود دو هزار نفر از قبایل متفرقه بنی کنانه را هم اجیر کرد تا با آنان با رسول خدا (ص) بجنگد، لذا خداوند این آیه را در حقش نازل کرد، و این قبایل متفرقه همانهایند که کعب بن مالک در باره‌شان ابیات زیر را سروده: <span class="poem">و جئنا الی موج من البحر وسطه‌ / احابیش منهم حاسر و مقنع‌ / ثلاثة آلاف و نحن نصیة / ثلاث مئین ان کثرن فاربع<span class="footnote" rel="4" title="الدر المنثور ج ۳ ص ۱۸۱">*</span> </span> و<span class="footnote" rel="5" title="الدر المنثور ج ۳ ص ۱۸۳">*</span>         <code class="page" rel="9,114"/> مؤلف: صاحب الدر المنثور خلاصه این روایت را از ابن اسحاق و ابن ابی حاتم از عباد بن عبد اللَّه بن زبیر نیز روایت کرده است<span class="footnote" rel="1" title="الدر المنثور ج ۳ ص ۱۸۱">*</span>. </p> <p>و در مجمع البیان در ذیل آیه‌ <span class="aya" rel="8_39" data-words="1-11">و قاتلوهم حتی لا تکون فتنة و یکون الدین کله لله</span> گفته است: زراره و غیر او از ابی عبد اللَّه (ع) روایت کرده‌اند که فرمود: هنوز تاویل این آیه تحقق نیافته، وقتی قائم ما (صلوات اللَّه علیه) قیام نماید آنهایی که او را درک می‌کنند خیلی زود تاویل این آیه را خواهند دید، و البته دین محمد (ص) به مرحله‌ای خواهد رسید که شبی برسد و مشرکی بر روی زمین باقی نماند<span class="footnote" rel="2" title="الدر المنثور ج ۳ ص ۱۸۴">*</span>. </p> <p>مؤلف: این روایت را عیاشی در تفسیر خود از زراره از آن جناب نقل کرده، و در معنای آن روایتی است که کافی به سند خود از محمد بن مسلم از ابی جعفر (ع) نقل کرده و نیز نظیر آن را عیاشی از عبد الاعلی حلبی از ابی جعفر (ع) در ضمن روایت طولانی نقل نموده است<span class="footnote" rel="3" title="الدر المنثور ج ۳ ص ۱۸۴">*</span>. </p> <p>در سابق هم در تفسیر آیه‌ <span class="aya" rel="8_37" data-words="1-5">لیمیز الله الخبیث من الطیب...</span> حدیث ابراهیم لیثی و پاره‌ای مطالب راجع به آن در ذیل آیه‌ <span class="aya" rel="7_29" data-words="16-18">کما بدأکم تعودون</span><span class="footnote" rel="4" title="الدر المنثور ج ۳ ص ۱۸۳">*</span> در جلد ششم این کتاب گذشت. </p> 
