<h3 class="ayas">سوره آل‌عمران آیه‌های ۱۰۲ تا ۱۱۰</h3><code class="section" rel="3_102-110"/><h3>ترجمه آیات</h3> <p> <span class="trans" rel="3_102">ای کسانی که ایمان آورده‌اید، از خدا آن طور که شایسته اوست پروا کنید و زنهار مبادا جز با حالت<code class="page" rel="3,568"/> اسلام بمیرید.  «۱۰۲» </span><span class="trans" rel="3_103">و همگی به وسیله حبل خدا خویشتن را حفظ کنید و متفرق نشوید و نعمت خدا بر خویشتن را بیاد آرید، بیاد آرید که با یکدیگر دشمن بودید و او بین دلهایتان الفت برقرار کرد و در نتیجه نعمت او برادر شدید. و در حالی که بر لبه پرتگاه آتش بودید، او شما را از آن پرتگاه نجات داد. خدای تعالی این چنین آیات خود را برایتان بیان می‌کند تا شاید راه پیدا کنید.  «۱۰۳» </span><span class="trans" rel="3_104">باید از میان شما طایفه‌ای باشند که مردم را به سوی خیر دعوت نموده، امر به معروف و نهی از منکر کنند. و این طایفه همانا رستگارانند.  «۱۰۴» </span><span class="trans" rel="3_105">و شما مانند اهل کتاب نباشید که بعد از آن که آیات روشن به سویشان آمد اختلاف کردند و دسته دسته شدند و آنان عذابی عظیم خواهند داشت.  «۱۰۵» </span><span class="trans" rel="3_106">روزی که چهره‌هایی سفید و چهره‌هایی سیاه می‌شود اما به آنهایی که رویشان سیاه می‌شود، گفته می‌شود: آیا شما نبودید که بعد از ایمانتان کافر شدید پس حالا عذاب را بخاطر کفری که ورزیدید بچشید.  «۱۰۶» </span><span class="trans" rel="3_107">و اما آنها که رویشان سفید است در رحمت خدا قرار دارند و در آن جاودانند.  «۱۰۷» </span><span class="trans" rel="3_108">اینها آیات خداست که ما آن را به حق بر تو می‌خوانیم و خدا هیچ ظلمی را برای عالمیان نمی‌خواهد.  «۱۰۸» </span><span class="trans" rel="3_109">و آنچه در آسمانها است و آنچه در زمین است، ملک خدا است و همه امور به سوی خدا بر می‌گردد.  «۱۰۹» </span><span class="trans" rel="3_110">شما از ازل بهترین امتی بودید که برای مردم پدید آمدید. چون امر به معروف و نهی از منکر می‌کنید و به خدا ایمان دارید. و اگر اهل کتاب هم ایمان می‌آوردند، برایشان بهتر بود، لیکن بعضی از آنان مؤمن و بیشترشان فاسقند «۱۱۰» </span></p>                 <h3>بیان آیات</h3> <p> این آیات را می‌توان تتمه دو آیه قبل دانست که به مؤمنین خطاب می‌کرد، از اهل کتاب و فتنه انگیزیهای آنان بر حذر باشند، و نیز می‌فرمود: شما پیامبری دارید که اعتصام به حق را برایتان ممکن می‌سازد، پس زنهار گمراه مشوید، و در حفره مهالک ساقط نگردید، این آیات علاوه بر اینکه گفتیم به آیات قبل ارتباط دارد، جنبه الکلام یجر الکلام را هم دارد، بدون اینکه سیاق سابق را، یعنی تعرض به حال اهل کتاب را تغییر دهد، بکله هنوز آن سیاق را محفوظ نگه داشته، به دلیل اینکه بعد از نه آیه دو باره سخن از اهل کتاب را پیش می‌کشد و می‌فرماید: <span class="aya" rel="3_111" data-words="1-4">لن یضروکم إلا أذی...</span>. <code class="page" rel="3,569"/> </p><h3> <span class="title" rel="3_102 3_103 3_104 3_105 3_106 3_107 3_108 3_109 3_110"> <em>حق التقوی</em> غرض و مقصد نهایی است و دستور <span class="aya" rel="64_16" data-words="1-4">فاتقوا الله ما استطعتم</span> راه رسیدن به آن هدف را نشان می‌دهد</span> </h3> <p> <span class="aya" rel="3_102" data-words="1-8">یا أیها الذین آمنوا اتقوا الله حق تقاته</span> در بیانات سابق این معنا گذشت که تقوا-که خود نوعی احتراز است-وقتی تقوای از خدای سبحان می‌شود که احتراز و اجتناب از عذاب او باشد، هم چنان که در جای دیگر فرموده: <span class="aya" rel="2_24" data-words="7-13">فاتقوا النار التی وقودها الناس و الحجارة</span><span class="footnote" rel="1" title="بترسید از آتشی که آتش‌گیرانه‌اش انسانها و سنگها هستند سوره بقره، آیه ۲۴&quot;">*</span>. </p> <p>و چنین تقوایی وقتی محقق می‌شود که بر طبق خواسته و رضای او رفتار شود. </p> <p>پس تقوا عبارت شد از امتثال اوامر خدای تعالی، و اجتناب از آنچه که از ارتکاب آن نهی فرموده، و شکر در برابر نعمتهایش و صبر در هنگام ابتلاء به بلایش که برگشت این دو تای اخیر به یکی است، و آن همان شکرگزاری است. چون <em>شکر</em> عبارت است از اینکه انسان هر چیزی را در جای خود قرار دهد، و صبر در هنگام برخورد با بلای خدایی یکی از مصادیق این معنا است. پس صبر هم شکر است. </p> <p>و سخن کوتاه اینکه، تقوای خدای سبحان عبارت شد از اینکه، خدای تعالی اطاعت بشود و معصیت نشود. و بنده او در همه احوال برای او خاضع گردد. چه اینکه او نعمتش بدهد و چه اینکه ندهد (و یا از دستش بگیرد.) این معنای کلمه <em>تقوا</em> بود. ولی اگر این کلمه با قید <em>حق تقوا</em> اعتبار شود با در نظر گرفتن اینکه حق التقوی، آن تقوایی است که مشوب با باطل و فاسدی از سنخ خودش نباشد. </p> <p>قهرا حق التقوی عبارت خواهد شد از عبودیت خالص، عبودیتی که مخلوط با انانیت و غفلت نباشد. ساده‌تر بگویم: عبارت خواهد شد از پرستش خدای تعالی فقط بدون اینکه مخلوط باشد با پرستش هوای خویش، و یا غفلت از مقام ربوبی. و چنین پرستشی عبارت است از اطاعت بدون معصیت و شکر بدون کفران، و یا دائمی بدون فراموشی، و این حالت، همان اسلام حقیقی است البته درجه عالی از اسلام. و بنا بر این، برگشت معنای جمله: <span class="aya" rel="3_102" data-words="9-15">و لا تموتن إلا و أنتم مسلمون</span> همانند این است که فرموده باشد: این حالت را یعنی حق التقوی را هم چنان حفظ کنید تا مرگتان فرا رسد. </p> <p>و این معنا غیر از آن معنایی است که از آیه: <span class="aya" rel="64_16" data-words="1-4">فاتقوا الله ما استطعتم</span><span class="footnote" rel="2" title="تا می‌توانید از خدا بترسید سوره تغابن، آیه ۱۶&quot;">*</span> استفاده می‌شود. برای اینکه این آیه به این معنا است که فرموده باشد: تقوا را در هیچیک از مقدرات خود رها نکنید. چیزی که هست این استطاعت و قدرت بر حسب اختلاف قوای اشخاص و فهم     <code class="page" rel="3,570"/> و همت آنان مختلف می‌شود. </p> <p>پس آیه: <span class="aya" rel="64_16" data-words="1-4">فاتقوا الله ما استطعتم</span> می‌تواند شامل حال همه مراتب تقوا بشود. </p> <p>و هر کس می‌تواند در خور قدرت و فهم خود این دستور را امتثال بکند. </p> <p>و اما در آیه مورد بحث به آن معنایی که ما برایش کردیم، حق التقوی چیزی نیست که همه افراد بتوانند آن را به دست آورند، زیرا حق التقوی بطوری که ملاحظه کردید، ریشه در باطن و ضمیر انسان دارد. و در این مسیر باطنی، مواقف و معاهدی بس دشوار و خطرهایی ناپیدا هست، که جز افراد دانشمند، پی به آن مواقف نمی‌برد. تا چه رسد به اینکه تقوا را در آن مراحل حفظ کند، و نیز در این مسیر باطنی دقائق و لطائفی است که جز مخلصون کسی متوجه آن نمی‌گردد. چه بسیار مرحله از مراحل تقوا هست که فهم عامی مردم آن را مقدور نفس انسانی نمی‌داند، و انسان را مستطیع و توانای داشتن چنان مرحله ندانسته حکم قطعی می‌کند به اینکه این مقدار از تقوا برای بشر مقدور نیست، ولی کسانی که اهل حق التقوایند، این مرحله را نه تنها مقدور می‌دانند، بلکه پشت سر انداخته به مراحلی دشوارتر رسیده‌اند. </p> <p>بنا بر این آیه: <span class="aya" rel="64_16" data-words="1-4">فاتقوا الله ما استطعتم</span> کلامی است که همه فهم‌های مختلف هر یک آن را به معنایی درک می‌کند و صاحب هر مرحله از فهم و درک آن را با تقوایی که برای خود مقدور می‌داند، تطبیق می‌نماید. و ضمنا این کلام وسیله‌ای می‌شود که شنونده از کلامی دیگر یعنی از آیه: <span class="aya" rel="3_102" data-words="5-15">اتقوا الله حق تقاته و لا تموتن إلا و أنتم مسلمون...</span> بفهمد که منظور از آن این است که انسانها خود را در صراط به دست آوردن حق التقوی قرار بدهند و رسیدن به این مقام و استقرار در آن را هدف همت خویش سازند. </p> <p>پس آیه سوره تغابن، وسیله‌ای است برای اینکه خطاب در آیه مورد بحث عمومی شود. </p> <p>نظیر مساله اهتداء به صراط مستقیم، که در عین اینکه مقام بس بلندی است که به جز افرادی انگشت شمار به آن نمی‌رسند، مع ذلک خدای تعالی عموم بشر را به رساندن خویش به آن مقام دعوت فرموده است. </p> <p>در نتیجه، از دو آیه فوق یعنی آیه: <span class="aya" rel="3_102" data-words="5-8">اتقوا الله حق تقاته...</span> و آیه: <span class="aya" rel="64_16" data-words="1-4">فاتقوا الله ما استطعتم...</span> چنین استفاده می‌شود که نخست خدای تعالی همه مردم را دعوت به حق التقوی نموده و سپس دستور داده که در این مسیر قرار بگیرند. و برای رسیدن به این مقصد تلاش کنند، و هر کس هر قدر توانایی دارد صرف بکند. </p> <p>نتیجه این دو دعوت این می‌شود که همه مردم در صراط تقوا قرار بگیرند. الا اینکه هر کس به یک مرحله آن برسد، و طبق فهم و همت خود و توفیقاتی که خدای تعالی به او افاضه<code class="page" rel="3,571"/> می‌کند، یک درجه آن را کسب کند، تا ببینی فهم هر کس و همتش و تایید و تسدید خدا در باره او چقدر باشد. پس این است آنچه که با تدبر در معنای دو آیه، از آن دو استفاده می‌شود. </p> <p>پس معلوم شد که این دو آیه اختلافی در مضمون ندارند. و در عین حال آیه اولی یعنی آیه: <span class="aya" rel="3_102" data-words="5-8">اتقوا الله حق تقاته</span> نمی‌خواهد عین آن مطلبی را خاطر نشان سازد که آیه دومی در مقام افاده آنست. آیه اولی دعوت به اصل مقصد دارد. و آیه دومی کیفیت پیمودن راه این مقصد را بیان می‌کند. </p> <p> <span class="aya" rel="3_102" data-words="9-15">و لا تموتن إلا و أنتم مسلمون</span> مساله موت یکی از امور تکوینی است که از حیطه اختیار ما بیرون است و به همین جهت اگر امر و نهی به آن تعلق گیرد، مثلا به ما دستور بدهند که اینطور بمیرید، و یا آن طور نمیرید. قطعا امر و نهی تکلیفی نخواهد بود، بلکه امر و نهی تکوینی است، مانند امر به مردن در آیه: <span class="aya" rel="2_243" data-words="14-17">فقال لهم الله موتوا...</span><span class="footnote" rel="1" title="خدای تعالی به ایشان فرمود بمیرید سوره بقره، آیه ۲۴۳&quot;">*</span> و امر به زنده شدن در آیه: <span class="aya" rel="36_82" data-words="6-10">أن یقول له کن فیکون...</span><span class="footnote" rel="2" title="به محض اینکه بگوید موجود باش، بلافاصله موجود می‌شود سوره یس، آیه ۸۲&quot;">*</span>. </p> <p>لیکن گاهی می‌شود که یک امر غیر اختیاری را به امری اختیاری اضافه و ترکیب می‌کنند و آن گاه این ترکیب یافته را امری اختیاری قرار داده، نسبت اختیار به آن می‌دهند، تا بشود مورد امر و نهی اعتباریش قرار دهند، و مثلا بفرمایند: <span class="aya" rel="2_147" data-words="4-7">فلا تکونن من الممترین</span><span class="footnote" rel="3" title="هیچ شبهه به دل راه مده سوره بقره، آیه ۱۴۷&quot;">*</span> و یا: <span class="aya" rel="11_42" data-words="20-24">و لا تکن مع الکافرین</span><span class="footnote" rel="4" title="و با کافران همراه مباش سوره هود، آیه ۴۲&quot;">*</span> و یا: <span class="aya" rel="9_119" data-words="8-10">کونوا مع الصادقین</span><span class="footnote" rel="5" title="با مردان راستگوی با ایمان بپیوندید سوره توبه، آیه ۱۱۹&quot;">*</span> و امثال اینها، با اینکه ممتری و دو دل نبودن، و همچنین با کافران نبودن، و با صادقان بودن، امری صد در صد اختیاری نیست، چون اصل بودن و نبودن، لازمه تکوینی انسان است و در تحت اختیار خود آدمی نیست. ولی همین امر غیر اختیاری را وقتی مربوط و وابسته به امری اختیاری از قبیل دو دلی و کفر و ملازمت صدق کنند، آن وقت امری اختیاری می‌شود. و امر و نهی مولوی به آن تعلق می‌گیرد. </p> <p>و کوتاه سخن اینکه: نهی از مردن بدون اسلام بخاطر این صحیح شده که امری اختیاری شده، و برگشت نهائیش به کنایه است از اینکه همواره و در همه حالات ملتزم به اسلام باش تا قهرا هر وقت مرگت رسید. در یکی از حالات اسلامت باشد. و در حال اسلام مرده باشی. </p> <p>           <code class="page" rel="3,572"/><code class="aya" rel="3_103"/> <span class="aya" rel="3_103" data-words="1-8">و اعتصموا بحبل الله جمیعا و لا تفرقوا</span> خدای تعالی در آیات قبل یعنی‌ آیه: <span class="aya" rel="3_101" data-words="1-16">و کیف تکفرون و أنتم تتلی علیکم آیات الله و فیکم رسوله و من یعتصم بالله...</span> فرموده بود که تمسک به آیات خدا و رسول او (و یا تمسک به کتاب و سنت) تمسک به خدا است و شخص متمسک و معتصم در امان است، و هدایتش ضمانت شده است. کسی که دست به دامن رسول شود، دست به دامن کتاب شده است چون همین کتاب است که در آن آمده: <span class="aya" rel="59_7" data-words="29-38">و ما آتاکم الرسول فخذوه و ما نهاکم عنه فانتهوا...</span><span class="footnote" rel="1" title="آنچه رسول می‌گوید، انجام دهید، و هر نهیی که می‌کند اطاعت کنید سوره حشر، آیه ۷&quot;">*</span>. </p> <h3> <span class="title" rel="3_103"><span class="phrase">مراد از اعتصام همگانی به <em rel="fa_3_103_3-4" data-sentence="25:86">حبل اللَّه</em> در <span class="aya" rel="3_103" data-words="1-5">و اعتصموا بحبل الله جمیعا...</span></span> </span> </h3> <p> اینک در این آیه، اعتصام مذکور و سفارش شده در آن آیه را، مبدل کرد به اعتصام بحبل اللَّه. در نتیجه فهماند که اعتصام به خدا و رسولی که قبلا گفتیم، اعتصام بحبل اللَّه است. یعنی آن رابط و واسطه‌ای که بین عبد و رب را به هم وصل می‌کند، و آسمان را به زمین مرتبط می‌سازد. چون گفتیم که اعتصام به خدا و رسول، اعتصام به کتاب خدا است که عبارت است از وحیی که از آسمان به زمین می‌رسد. و اگر خواستی، می‌توانی اینطور بگویی: حبل اللَّه همان قرآن و رسول خدا ص است. چون قبلا هم توجه فرمودی که برگشت همه اینها به یک چیز است. </p> <p>و قرآن کریم، هر چند که جز به حق تقوا و اسلام ثابت دعوت نمی‌کند، لیکن غرض این آیه غیر از آن غرضی است که آیه قبلی یعنی: <span class="aya" rel="3_102" data-words="5-8">اتقوا الله حق تقاته...</span> داشت، آن آیه متعرض حکم تک تک افراد بود که مراقب باشند حق تقوا را به دست آورده، جز با اسلام نمیرند. ولی این آیه متعرض حکم جماعت مجتمع است. <span class="phrase">دلیلش این است که می‌فرماید:  <em rel="fa_3_103_5-5" data-sentence="29:84">جمیعا</em> و نیز می‌فرماید: <span class="aya" rel="3_103" data-words="6-8">و لا تفرقوا</span>.</span> </p> <p>پس این دو آیه همانطور که فرد را بر تمسک به کتاب و سنت سفارش می‌کنند به مجتمع اسلامی نیز دستور می‌دهند که به کتاب و سنت معتصم شوند. </p> <p> <span class="aya" rel="3_103" data-words="9-22">و اذکروا نعمت الله علیکم إذ کنتم أعداء فألف بین قلوبکم فأصبحتم بنعمته إخوانا</span> <span class="phrase">جمله <em rel="fa_3_103_14-15" data-sentence="5:180">اذ کنتم</em> بیان است برای کلمه <em>نعمته</em> و جمله بعدی که می‌فرماید: <span class="aya" rel="3_103" data-words="23-31">و کنتم علی شفا حفرة من النار فأنقذکم منها</span> عطف است به همین جمله.</span> </p> <p>و اینکه خدای تعالی امر می‌کند به یادآوری این نعمت، اساسش رسم و عادتی است که   <code class="page" rel="3,573"/> قرآن کریم دارد و آن این است که تعلیمات خود را با ذکر علل و اسباب بیان نموده و از این راه، خلق را به سوی خیر و هدایت دعوت می‌کند، بدون اینکه مردم را وادار به تقلید کورکورانه بسازد، و حاشا از تعلیم الهی که بشر را به سوی سعادتش یعنی به سوی علم نافع و عمل صالح هدایت نموده، حیرت، تقلید و ظلمت جهل را هم تجویز نماید ولی لازم است که مساله بر اهل علم و تدبر مشتبه نشود (و بدانند که ممنوعیت تقلید در تشخیص راه سعادت، منافاتی با تسلیم شدن برای خدا ندارد. به این معنا که مورد هر یک غیر مورد دیگری است، آنجا که تقلید ممنوع است، مسائل مربوط به اصول و معارف اصولی دین است. و آنجا که جای تسلیم است، مسائل فروع و احکام عملی است. <em>مترجم</em>) </p><h3> <span class="title" rel="3_103 3_105 3_108 3_109 3_102 3_104 3_106 3_107 3_110">دأب و رسم قرآن بر ذکر علل و اسباب تعلیماتش می‌باشد و از اطاعت و تقلید کور کورانه و بدون دلیل نهی می‌کند</span> </h3> <p> پس خدای تعالی در عین اینکه حقیقت سعادت بشر را به او تعلیم می‌دهد، علت آن را هم بیان می‌کند تا کورکورانه نپذیرفته باشد، بلکه بفهمد که حقایق دینی، همه به هم ارتباط دارد. و همه از ناحیه منبع توحید افاضه شده است. در عین حال تسلیم شدن در برابر خدای تعالی را هم واجب می‌داند، چون رب العالمین است‌، و اعتصام به حبل او اعتصام بحبل رب العالمین است. هم چنان که در آخر آیات می‌فرماید: <span class="aya" rel="3_108" data-words="1-6">تلک آیات الله نتلوها علیک بالحق</span>... <span class="aya" rel="3_109" data-words="10-14">و إلی الله ترجع الأمور</span>. </p> <p>و سخن کوتاه اینکه، خدای تعالی بندگان را امر فرموده که هیچ سخنی را نپذیرند و هیچ امری را اطاعت نکنند، مگر بعد از آنکه وجه آن سخن و فلسفه آن اطاعت را فهمیده باشند و آن گاه از این دستور کلی، دو مورد را استثناء نموده، دستور داده که نسبت به خود او تسلیم مطلق باشند و همین دستور خود را هم توجیه می‌فرماید به اینکه خدای تعالی تنها کسی است که مالک علی الاطلاق ایشان است. پس ایشان حق ندارند بخواهند، مگر چیزی را که او خواسته باشد، تنها باید کاری را بکنند که خدا از ایشان خواسته، و خلاصه به تصرفات خدا در ایشان تن در دهند. </p> <p>مورد دوم اینکه، به ایشان امر فرموده که آنچه را رسول او ابلاغ می‌کند، بطور مطلق اطاعت کنند و همین دستور را نیز اینطور توجیه می‌فرماید، که چون رسول خدا ص از پیش خود چیزی نمی‌گوید، و دستوری نمی‌دهد، آنچه می‌گوید ابلاغ دستورات خداست پس در حقیقت این دو مورد هم استثنا نشده، چون خود این دو دستور و یا به عبارت دیگر آن دو اطاعت بی چون و چرا را هم توجیه کرده و برایش دلیل آورد. </p> <p>آن گاه با بندگان خود در باره حقایق معارف سخن می‌گوید، و طرق سعادت را شرح می‌دهد. و باز همین را به وجهی عام توجیه می‌فرماید، تا بندگانش به روابط معارف و طرق<code class="page" rel="3,574"/> سعادت راه یابند، و از این راه، هم اصل توحید را محقق سازند و هم به این ادب الهی مؤدب شده، بر طریقه تفکر صحیح مسلط شوند، و راه درست حرف زدن را بشناسند و در نتیجه به وسیله علم زنده شده، از قید و بند تقلید رها و آزاد شوند، و نتیجه این آزادی و آزاداندیشی این است که اگر وجه و فلسفه هر یک از معارف ثابته دینی و یا ملحقات و متعلقات آن را بفهمند، آن را أخذ می‌کنند و اما اگر نفهمند فوری و عجولانه آن را رد ننموده به امید فهمیدن فلسفه‌اش به بحث و تدبر می‌پردازند و وقتی برایشان ثابت شد بدون رد و اعتراض آن را می‌پذیرند. </p> <p>و این معنا غیر از آن است که کسی بگوید: اساس دین بر این است که انسان هیچ مطلب بی‌دلیلی را از احدی حتی از خدا و رسولش قبول نکند، برای اینکه این گفتار، سفیهانه‌ترین نظر، و بدترین گفتار است و برگشتش به این است که خدای تعالی از بندگانش خواسته باشد که بعد از آنکه دارای دلیل شدند، باز دلیل بخواهند، و در جستجوی آن باشند، چون ربوبیت و ملک خدای تعالی اصل و مهم‌ترین دلیل است، بر اینکه خلق باید تسلیم او باشند، و حکم او را در خود نافذ دارند، هم چنان که رسالت رسول دلیل قاطع است بر اینکه آنچه آن جناب می‌گوید، از پیش خدای تعالی می‌گوید.  (دقت فرمائید) و یا برگشتش به این است که ربوبیت خدای تعالی را در آنچه بخاطر ربوبیتش تصرف می‌کند لغو بداند. و این هم چیزی جز تناقض نیست. </p> <p>و حاصل کلام این است که: مسلک و مرام اسلامی و طریق نبوی جز به علم و اجتناب از تقلید دعوت نمی‌کند، و این هایی که پیروی از کتاب و سنت را تقلید دانسته، از آن انتقاد می‌کنند، خود مقلدند، و همین گفته خود را بدون دلیل از دیگران پذیرفته‌اند. </p> <p>و شاید وجه اینکه اعتصام بحبل اللَّه و متفرق نشدن را نعمت خدا خوانده، و فرمود: <span class="aya" rel="3_103" data-words="10-13">اذکروا نعمت الله علیکم</span> اشاره به همین معنایی باشد که ما خاطرنشان ساختیم یعنی خواسته باشد بفرماید، اگر شما را به اعتصام و عدم تفرقه می‌خوانیم بی‌دلیل نیست. دلیل بر اینکه شما را بدان دعوت کرده‌ایم، همین است که خود به چشم خود ثمرات اتحاد و اجتماع و تلخی عداوت و حلاوت محبت و الفت و برادری را چشیدید و در اثر تفرقه در لبه پرتگاه آتش رفتید و در اثر اتحاد و الفت از آتش نجات یافتید، و اگر ما این دلیل را به رخ شما می‌کشیم، نه از این باب است که بر خود واجب می‌دانیم هر چه می‌گوئیم، دلیلش را هم ذکر بکنیم و اگر ذکر نکنیم دلیل بر این است که گفتارمان حق نبوده، نه، گفتار ما همیشه حق است، چه دلیلش را هم ذکر بکنیم و چه نکنیم بلکه از این باب است که بدانید این تمسک به حبل اللَّه و اتحاد شما نعمتی است از ناحیه ما و در نتیجه متوجه شوید که تمامی دستوراتی که ما به شما می‌دهیم، <code class="page" rel="3,575"/> همه‌اش مثل این دستور به نفع شما است و سعادت و راحت و رستگاری شما را تامین می‌کند. </p> <p>خدای تعالی در آیه شریفه، دو دلیل بر لزوم اعتصام به حبل اللَّه و عدم تفرقه آورده یکی در جمله: <span class="aya" rel="3_103" data-words="14-16">إذ کنتم أعداء...</span> و دوم در جمله: <span class="aya" rel="3_103" data-words="23-29">و کنتم علی شفا حفرة من النار...</span> دلیل اول مبتنی است بر اصل تجربه، و اینکه خود شما در سابق با یکدیگر دشمن بودید، و تلخی‌های دشمنی را چشیدید، و خدا شما را از آن نجات داد، و دلیل دوم مبتنی است بر بیانی عقلی که بزودی خواهد آمد. </p> <p>و اگر در جمله: <span class="aya" rel="3_103" data-words="20-22">فأصبحتم بنعمته إخوانا...</span> دوباره کلمه <em>نعمت</em> را ذکر کرد، برای این بود که به امتنانی اشاره کرده باشد که جمله: <span class="aya" rel="3_103" data-words="10-13">اذکروا نعمت الله علیکم...</span> بر آن دلالت داشت و مراد از <em>نعمت</em> همان الفتی است که نام برد پس مراد به اخوتی هم که این نعمت آن را محقق ساخته نیز همان تالف قلوب است. پس اخوت در اینجا حقیقتی ادعایی است نه واقعی، چون برادری واقعی عبارت است از شرکت دو نفر یا بیشتر در پدر و مادر واحد. </p> <p> (و یا پدر واحد یا مادر واحد). </p> <p>و نیز ممکن است اشاره باشد به اخوتی که در آیه: <span class="aya" rel="49_10" data-words="1-3">إنما المؤمنون إخوة</span><span class="footnote" rel="1" title="به درستی که مؤمنان برادر یکدیگرند سوره حجرات، آیه ۱۰&quot;">*</span> که حقیقتی است اعتباری، زیرا در این آیه، خدای تعالی برادری را در میان مؤمنین تشریع کرده و آثار و حقوق مهمی بر آن مترتب کرده است. </p> <p> <span class="aya" rel="3_103" data-words="23-31">و کنتم علی شفا حفرة من النار فأنقذکم منها...</span> <span class="phrase">شفای <em rel="fa_3_103_27-27" data-sentence="5:87">حفره</em> ، به معنای لبه آن است، البته لبه‌ای که هر کس قدم بر آن بگذارد، مشرف بر سقوط در آن شود.</span> و <span class="phrase">مراد از کلمه <em rel="fa_3_103_28-29" data-sentence="13:30">من النار</em> یا آتش آخرت است و یا آتش جنگ.</span> </p> <p>اگر منظور آتش آخرت باشد، در اینصورت منظور از شفای حفره آن این خواهد بود که شما کافر بودید، و بین شما و افتادن در آتش دوزخ، بیش از یک قدم فاصله نبود و آن یک قدم همان مردن شما بود که از سیاهی چشم آدمی به سفیدی آن به آدمی نزدیک‌تر است و خدای تعالی شما را با ایمان آوردنتان نجات داد. </p> <p>و اگر مراد از آن <em>آتش</em> جنگ باشد، منظور این خواهد بود که حال آنان را در مجتمع فاسدشان بیان نموده، بفرماید شما قبل از ایمان آوردنتان در لبه آتش جنگهایی قرار داشتید که هر لحظه ممکن بود برپا گردد. </p> <p>و این تعبیر یعنی آتش خواندن جنگ، استعمالی شایع دارد. البته استعمالی مجازی و   <code class="page" rel="3,576"/> بطور استعاره. </p> <p>پس در این صورت، مقصود این است که بفرماید: مجتمعی که با اجتماع دلهایی مختلف و هدفهایی گوناگون و هوا و هوسهای مختلف تشکیل شود. با در نظر گرفتن اینکه راهنمای چنین مجتمعی واحد نیست، تا به هدفی واحد سوقش دهد، بلکه راهنماها بخاطر اختلاف امیال شخصی و تحکمات بیهوده فردی متعدد است. و به سوی هدفهای مختلف دعوت می‌کند و شدیدترین خلاف و اختلاف را پدید می‌آورد. خلاف و اختلاف کارشان را به تنازع می‌کشاند، و دائما به قتال و بانزال و فناء و زوال تهدیدشان می‌کند. و این همان آتشی است که در حفره جهالت می‌افتد، و همه چیز را می‌سوزاند. و کسی که در آن حفره بیفتد، مخلص و راه نجاتی ندارد. </p> <p>معلوم می‌شود قبل از نزول این آیه، طایفه‌ای از مسلمانان بعد از کفرشان ایمان آورده بودند، طایفه‌ای خاص بوده‌اند که در خطاب این آیات، از سایر طوائف نزدیکتر بوده‌اند چون در طول زندگی قبل از اسلامشان لحظه‌ای فارغ از دلواپسی نبودند، دلواپسی از جنگها و مقاتلاتی که هر آن تهدیدشان می‌کرده. نه امنیتی داشته‌اند و نه راحتی و فراغت و اصلا به حقیقت امنیت عمومی (امنیتی که تمام جامعه و جمیع جهاتش را فرا گیرد، آبرو و مال و عرض و جان و سایر شؤون زندگی عمومی را تامین کند) پی نبرده و طعم آن را نچشیده بودند. </p> <p>و بعد از آنکه دسته جمعی به حبل خدا متمسک شدند و آثار سعادت زندگی برایشان نمودار شده، چیزی از حلاوت نعمتهای الهی را چشیدند، آن وقت فهمیدند که تذکرات الهی راست بوده، و خدای تعالی چه نعمت و چه سعادت لذیذی به ایشان ارزانی داشته است. </p> <p>پس خطاب در این آیات، در نفوس چنین مردمی جای‌گیرتر و مؤثرتر از نفوس اقوام دیگر است. </p> <p>و به همین جهت مبنای کلام و اساس دعوت بر مشاهده و دریافت قرار گرفته، نه صرف فرض و تئوری. چون هیچوقت بیان اثر عیان و تجربه را کاربرد فرض و تئوری ندارد. و به همین جهت بود که تحذیر آینده یعنی در آیه: <span class="aya" rel="3_105" data-words="1-7">و لا تکونوا کالذین تفرقوا و اختلفوا...</span> به حال پیشینیان اشاره کرد. چون مال حال آنان را همه دیده بودند، تجربه‌ای بود برای مؤمنین. پس این مؤمنین باید از سرانجام کار آنان عبرت گیرند و راهی را که آنها رفتند نروند تا به سرنوشت آنان مبتلا نگردند. </p> <p>آن گاه آنان را به خصوصیتی که در این بیان هست، تنبه داده، می‌فرماید: <span class="aya" rel="3_103" data-words="32-38">کذلک یبین الله لکم آیاته لعلکم تهتدون</span>. <code class="page" rel="3,577"/> <code class="aya" rel="3_104"/> <span class="aya" rel="3_104" data-words="1-14">و لتکن منکم أمة یدعون إلی الخیر و یأمرون بالمعروف و ینهون عن المنکر...</span> </p><h3> <span class="title" rel="3_104 3_102 3_103 3_105 3_106 3_107 3_108 3_109 3_110">امر به معروف و نهی از منکر، از لوازم و واجبات اجتماع معتصم به حبل اللَّه است</span> </h3> <p> تجربه قطعی دلالت می‌کند بر اینکه معلوماتی که انسان در زندگیش برای خود تهیه می‌کند و معلوم است که از میان معلومات ذخیره نمی‌کند مگر آنچه را که برایش سودمند باشد، از هر طریقی که باشد و به هر نحوی که ذخیره کرده باشد، وقتی متوجه آن معلومات نباشد و با عمل به آن معلومات و تمرین عملی دائمی به یاد آنها نباشد، به تدریج از یادش می‌رود و به بوته فراموشی سپرده می‌شود. و در این هم شکی نداریم که عمل در همه شؤون دایر مدار علم است هر زمان که علم قوی باشد عمل قوت می‌گیرد. و هر زمان علم ضعیف باشد عمل هم ضعیف می‌گردد. هر زمان که علم یک علم صالحی باشد، عمل هم صالح می‌شود، و هر زمان که علم فاسد باشد عمل هم فاسد می‌گردد. خدای تعالی هم حال علم و عمل را در آیه زیر، به زمین و روئیدنی‌های آن مثل زده و فرموده: <span class="aya" rel="7_58" data-words="1-14">و البلد الطیب یخرج نباته بإذن ربه و الذی خبث لا یخرج إلا نکدا...</span><span class="footnote" rel="1" title="سرزمین پاک روئیدنیهایش به اذن پروردگارش می‌روید و سرزمین ناپاک جز خاشاک نمی‌رویاند سوره اعراف، آیه ۵۸&quot;">*</span> و نیز شکی نداریم در اینکه علم و عمل، اثری متقابل در یکدیگر دارند. </p> <p>قوی‌ترین داعی به عمل علم است و وقتی عمل واقع شد و اثرش به چشم دیده شد، بهترین معلمی است که همان علم را به آدمی می‌آموزد. </p> <p>و همه اینها که گفته شد، انگیزه شده است در اینکه مجتمع صالحی که علمی نافع و عملی صالح دارد، علم و تمدن خود را با تمام نیرو حفظ کند. و افراد آن مجتمع، اگر فردی را ببینند که از آن علم تخلف کرد، او را به سوی آن علم برگردانند، و شخص منحرف از طریق خیر و معروف را به حال خود واگذار نکنند، و نگذارند آن فرد در پرتگاه منکر سقوط نموده، در مهلکه شر و فساد بیفتد، بلکه هر یک از افراد آن مجتمع به شخص منحرف برخورد نماید، او را از انحراف نهی کند. </p> <p>و این همان دعوت به فراگیری و تشخیص معروف از منکر و امر به معروف و نهی از منکر است و این همان است که خدای تعالی در این آیه شریفه خاطرنشان ساخته و می‌فرماید: <span class="aya" rel="3_104" data-words="5-14">یدعون إلی الخیر و یأمرون بالمعروف و ینهون عن المنکر</span> و از اینجا روشن می‌شود که چرا از خیر و شر تعبیر به معروف و منکر نمود. چون زمینه گفتار و مضمون آیه قبلی بود که، می‌فرمود: همگی به حبل اللَّه چنگ بزنید و متفرق نشوید... و معلوم است که چنین مجمع که همه افرادش چنگ به حبل اللَّه دارند، معروف در آن خیر، و منکر در آن شر است و ممکن   <code class="page" rel="3,578"/> نیست به عکس این باشد و به فرض هم که این نکته در نظر نبوده باشد، قطعا وجه اینکه خیر و شر را معروف و منکر خوانده، این است که به حسب نظر دین، خیر معروف و شر منکر است، نه به حسب عمل خارجی. </p> <p>و اما اینکه فرمود: <span class="aya" rel="3_104" data-words="1-4">و لتکن منکم أمة</span> بعضی از مفسرین گفته‌اند: کلمه <em>من</em> برای تبعیض است، چون امر به معروف و نهی از منکر-و به کلی دعوت به سوی خیر-از واجبات کفایی است و مثل نماز و روزه واجب عینی نیست و قهرا وقتی در هر جامعه‌ای عده‌ای این کار را بکنند، تکلیف از سایرین ساقط می‌شود. </p> <p>ولی بعضی گفته‌اند: این کلمه بیانیه است. و مراد از آیه شریفه این است که: شما با این اجتماع صالح (و متمسک بحبل اللَّه) که دارید، باید امتی باشید که به سوی خیر دعوت می‌کنند . </p> <p>در نتیجه جریان این کلام همانند این است که بگوئیم: و لیکن لی منک صدیق<span class="footnote" rel="1" title="باید که من از ناحیه تو دوستی داشته باشم">*</span> که منظورمان از این سخن این است که تو باید دوست من باشی. و ظاهرا منظور این مفسر از بیانیه بودن <em>من</em> این است که این کلمه، نشویه ابتدایی باشد. </p> <p>و آنچه سزاوار است گفته شود این است که بحث و بگو مگو در اینکه کلمه <em>من</em>  تبعیضی است و یا بیانیه، بحثی بی‌فایده است و به نتیجه‌ای منتهی نمی‌شود. برای اینکه دعوت به خیر و امر به معروف و نهی از منکر از اموری است که اگر واجب باشد طبعا واجب کفایی خواهد بود. چون بعد از آنکه فرضا یکی از افراد اجتماع این امور را انجام داد، دیگر معنا ندارد که بر سایر افراد اجتماع نیز واجب باشد که همان کار را انجام دهند. </p> <p>پس اگر فرض کنیم، امتی هست که روی هم افرادش داعی به سوی خیر و آمر به معروف و ناهی از منکرند، قهرا معنایش این خواهد بود که در این امت افرادی هستند که به این وظیفه قیام می‌کنند. </p> <p>پس مساله در هر حال قائم به بعضی افراد جامعه است، نه به همه آنها و خطابی که این وظیفه را تشریع می‌کند، اگر متوجه همان بعضی باشد که هیچ، و اگر متوجه کل جامعه باشد، باز هم به اعتبار بعض است. </p> <p>و به عبارتی دیگر، بازخواست و عقاب در تخلف این وظیفه، متوجه تک تک افراد است. ولی پاداش و اجرش از آن کسی است که وظیفه را انجام داده باشد. و به همین جهت   <code class="page" rel="3,579"/> است که می‌بینیم دنبال جمله فرمود: <span class="aya" rel="3_104" data-words="15-18">و أولئک هم المفلحون</span>. </p> <p>پس ظاهر همین است که به قول آن مفسر، کلمه <em>من</em> تبعیضی است، و در محاورات خود ما نیز اگر در مثل چنین ترکیبی و چنین کلامی، کلمه <em>من</em> بکار رفته باشد، ظاهرش همین است که برای تبعیض باشد مگر آنکه دلیلی در کلام باشد، و دلالت کند بر اینکه معنای دیگری از این کلمه منظور است. </p> <p>این را هم باید دانست که موضوعات سه‌گانه، یعنی دعوت به خیر، و امر به معروف، و نهی از منکر، بحثهای تفسیری بس طولانی و عمیق دارد که ان شاء اللَّه در موارد دیگری که مناسب باشد متعرض آنها و همچنین بحث‌هایی علمی و نفسی و اجتماعی مربوط به آن می‌شویم. </p> <p><code class="aya" rel="3_105"/> <span class="aya" rel="3_105" data-words="1-12">و لا تکونوا کالذین تفرقوا و اختلفوا من بعد ما جاءهم البینات...</span> </p><h3> <span class="title" rel="3_105 3_102 3_103 3_104 3_106 3_107 3_108 3_109 3_110">نهی از تفرقه و اختلاف در آراء و عقائد</span> </h3> <p> بعید نیست که جمله‌ <span class="aya" rel="3_105" data-words="8-12">من بعد ما جاءهم البینات</span> متعلق باشد فقط به جمله:  <em>و اختلفوا</em> و در این صورت مراد از <em>اختلاف</em> ، تفرق از حیث اعتقاد و مراد از <em>تفرق</em>  اختلاف و تشتت‌از حیث بدنها است. و اگر تفرق را جلوتر از اختلاف ذکر فرمود، برای این بود که تفرقه و جدایی بدنها از یکدیگر، مقدمه جدایی عقاید است، چون وقتی یک قوم به هم نزدیک و مجتمع و مربوط باشند، عقایدشان به یکدیگر متصل و در آخر از راه تماس و تاثیر متقابل متحد می‌شود. و اختلاف عقیدتی در بینشان رخنه نمی‌کند. بر عکس وقتی افراد از یکدیگر جدا و بریده باشند، همین اختلاف و جدایی بدنها باعث اختلاف مشربها و مسلکها می‌شود و به تدریج هر چند نفری دارای افکار و آرایی مستقل و جدای از افکار و آرای دیگران می‌شوند و تفرقه و جدایی باطنی هم پیدا نموده شق عصای وحدتشان می‌شود. پس کانه خدای تعالی خواسته است بفرماید: شما مسلمانان مثل آن امتها نباشید که در آغاز بدنهایشان از یکدیگر جدا شد و از جماعت خارج شدند و در آخر این جدایی از اجتماع، سبب شد که آراء و عقائدشان هم مختلف گردد. </p> <p>و می‌بینیم که خدای تعالی این اختلاف را در مواردی از کلامش به بغی نسبت داده مثلا فرموده: <span class="aya" rel="2_213" data-words="22-35">و ما اختلف فیه إلا الذین أوتوه من بعد ما جاءتهم البینات بغیا بینهم</span><span class="footnote" rel="1" title="اگر بعد از آمدن آیاتی بین و روشن باز هم اختلاف کردند، برای آن دشمنی‌هایی بود که با یکدیگر داشتند سوره بقره، آیه ۲۱۳&quot;">*</span> با اینکه مساله ظهور اختلاف در آراء و عقائد، امری ضروری است و جلوگیری افراد از آن ممکن نیست، چون   <code class="page" rel="3,580"/> درک و فهم افراد مختلف است، لیکن همانطور که این بروز اختلاف ضروری است، برطرف شدن آنهم به وسیله اجتماع ضروری است. و اجتماع بدنها با یکدیگر به خوبی می‌تواند این اختلاف را برطرف سازد. پس رفع اختلاف امری است ممکن و مقدور-البته مقدور بواسطه-. </p> <p>و خلاصه اگر جامعه مستقیما نتواند اختلاف را برطرف سازد، با یک واسطه می‌تواند. </p> <p>و آنهم این است که بدنها را بهم متصل و مرتبط سازد، پس با این حال، اگر امتی نخواهد اینکار را بکند امتی باغی و ستمگر است. و خودش به دست خود اختلاف راه انداخته و در آخر هلاکت را برای خود فراهم کرده است. </p> <p>و قرآن کریم به همین جهت دعوت به اتحاد را بسیار تاکید نموده و نهی از اختلاف را به نهایت رسانده و این نیست مگر به خاطر اینکه تفرس و ژرف‌نگری می‌کرده، و می‌دانسته که این امت مانند امتهایی که قبل از ایشان بودند و بلکه بیش از آنان دستخوش اختلاف می‌شوند. </p> <p>و ما مکرر خاطر نشان ساخته‌ایم که از دأب قرآن می‌فهمیم هر گاه در تحذیر و هشدار دادن از خطری و نهی از نزدیک شدن به آن بسیار تاکید می‌کند، نشانه این است که این خطر پیش می‌آید، و یا مثلا این عملی که بسیار از آن نهی فرموده ارتکاب خواهد شد و مساله وقوع اختلاف در امت اسلام را رسول خدا ص هم خبر داد، و فرمود: چیزی نمی‌گذرد که اختلاف بطور نامحسوس و آرام آرام در امتش رخنه می‌کند و در آخر امتش را به صورت فرقه‌هایی گوناگون در می‌آورد و امتش مختلف می‌شوند، آن طوری که یهود و نصارا مختلف شدند، که ان شاء اللَّه روایت آن جناب در این باب در بحث روایتی خواهد آمد. </p> <p>جریان حوادث هم این پیشگویی قرآن و پیامبر ص را تصدیق کرد، چیزی از رحلت رسول خدا ص نگذشت که امت اسلام قطعه قطعه شد و به مذاهبی گوناگون منشعب گشت، هر مذهبی صاحب مذهب دیگر را تکفیر کرد و این بدبختی از زمان صحابه آن حضرت تا امروز ادامه دارد و هر زمانی که شخصی خیرخواه برخاست تا اختلاف بین این مذاهب را از بین ببرد، به جای از بین بردن اختلاف، و یک مذهب کردن دو مذهب، مذهب سومی بوجود آمد. </p> <p>و آنچه که بحث ما با تجزیه و تحلیل ما را بدان رهنمون می‌شود، این است که همه این اختلاف‌هایی که در اسلام پدید آمد همه به منافقین منتهی می‌گردد، همان منافقینی که قرآن کریم خشن‌ترین و کوبنده‌ترین بیان را در باره آنان دارد و مکر و توطئه آنان را عظیم می‌شمارد. </p> <p>چون اگر خواننده عزیز بیاناتی را که قرآن کریم در سوره بقره و توبه و احزاب و منافقین و سایر سوره‌ها در باره منافقین دارد، به دقت مورد مطالعه قرار دهد لحنی عجیب خواهد دید. تازه این<code class="page" rel="3,581"/> لحن منافقین در عهد رسول خدا ص است که هنوز وحی قطع نشده بود.  (و اگر دست از پا خطا می‌کردند و حتی در درون خانه‌هایشان توطئه‌ای می‌چیدند، بلافاصله خبرش به وسیله وحی به رسول خدا ص و به وسیله آن جناب به عموم مسلمانان می‌رسید. <em>مترجم</em>) آن وقت چطور شد که بعد از درگذشت رسول خدا ص دیگر هیچ سخنی از منافقین در میان نیامد. و ناگهان سر و صدایشان خوابید (آیا هیچ عاقلی احتمال می‌دهد که با رفتن آن جناب نفاق تمام شد و منافقین هم از بین رفتند؟ !) به هر حال بعد از رحلت آن جناب بسیار زود مردم متفرق شدند و مذاهب گوناگون بین آنها جدایی و دوری افکند. و حکومتها مردم را در بند تحکم و استبداد خود کشیدند و سعادت حیاتشان را به شقاوت، و هدایتشان را مبدل به ضلالت و غی نمودند (و اللَّه المستعان). </p> <p> (در اینجا بد نیست تذکر دهم که استاد علامه اعلی اللَّه مقامه را عادت چنین بود که هر وقت سخن از ناملایمات و گرفتاریهای مسلمین به میان می‌آمد، این کلمه را تکرار می‌فرمود: و اللَّه المستعان <em>-</em> مترجم). </p> <p>و امیدوارم خدای تعالی توفیق دهد در تفسیر سوره برائت ان شاء اللَّه این بحث را بطور کامل دنبال کنیم. </p> <p><code class="aya" rel="3_106"/><code class="aya" rel="3_107"/> <span class="aya" rel="3_106" data-words="1-6">یوم تبیض وجوه و تسود وجوه</span>... <span class="aya" rel="3_107" data-words="9-11">هم فیها خالدون</span> از آنجایی که مقام آیات مورد بحث، مقام کفران نعمت بود، و کفران به نعمت هم نظیر خیانت، باعث خست و فرومایگی انفعال و شرمندگی می‌شود. لذا خدای تعالی در این مقام از میان انواع عذاب‌های آخرت، عذابی را ذکر کرد که با حالت شرمندگی مناسبت دارد و حال شرمندگان را ممثل می‌سازد، و آن عبارت است از سیه‌رویی که در دنیا هم مردم دنیا این تعبیر را در مورد شرمندگان و امثال آنان دارند. هم چنان که جمله: <span class="aya" rel="3_106" data-words="7-14">فأما الذین اسودت وجوههم أ کفرتم بعد إیمانکم...</span> به خوبی بر این معنا دلالت دارد. </p> <p>و همچنین از میان همه ثوابهای اخروی-که می‌تواند ثواب شاکران این نعمت باشد- می‌توان ثوابی را نام برد که با شکرگزاری تناسب داشت، و آن رو سفیدی است که در محاورات دنیایی نیز دلالت بر خشنودی و پسند دارد. </p> <p><code class="aya" rel="3_108"/> <span class="aya" rel="3_108" data-words="1-6">تلک آیات الله نتلوها علیک بالحق</span> <span class="phrase">ظرف <em rel="fa_3_108_6-6" data-sentence="4:37">بالحق</em> متعلق است به جمله: <em>یتلوها</em> .</span> و منظور از تلاوت به حق تلاوت حق است، تلاوتی که باطل و شیطانی نیست. <span class="phrase">ممکن هم هست ظرف را متعلق به کلمه <em rel="fa_3_108_2-2" data-sentence="33:571">آیات</em> <code class="page" rel="3,582"/> گرفت-البته این احتمال وقتی درست است که کلمه <em rel="fa_3_108_2-2" data-sentence="172:474">آیات</em> جنبه وصفی هم داشته باشد- احتمال هم دارد ظرف نامبرده مستقر باشد-یعنی متعلق آن در تقدیر باشد-و در این دو صورت معنای آیه چنین می‌شود: این آیات که از رفتار خدا با دو طایفه <em>کافر</em> و <em>شاکر</em> کشف می‌کند، آیاتی است مصاحب با حق و بدون اینکه یک قدم به سوی باطل و ظلم منحرف بشود ، و این وجه با جمله بعدی آیه که می‌فرماید: <span class="aya" rel="3_108" data-words="7-11">و ما الله یرید ظلما...</span> موافق‌تر از وجه اول است که ظرف را متعلق به جمله <em>یتلوها</em> گرفتیم.</span> </p> <p> <span class="aya" rel="3_108" data-words="7-12">و ما الله یرید ظلما للعالمین</span> در اصطلاح ادبیات این معنا مسلم است که کلمه (بی الف و لام) اگر در سیاق نفی واقع شود، افاده عمومیت می‌کند. و اصطلاح دیگر ادبیات این است که هر جا جمعی دارای الف و لام باشد عمومیت و استغراق را می‌رساند. <span class="phrase">در جمله مورد بحث کلمه <em rel="fa_3_108_11-11" data-sentence="22:14">ظلم</em> همین طور است.</span> و <span class="phrase">می‌فهماند خدای تعالی هیچ قسم ظلمی را برای اهل عالم نمی‌خواهد و همچنین ظاهر کلمه <em rel="fa_3_108_12-12" data-sentence="80:170">للعالمین</em> که جمع با الف و لام است، عمومیت و استغراق را می‌رساند، و این معنا را می‌رساند که خدای تعالی هیچ قسم ظلمی را برای تمام عالم و کافه جماعت‌ها نخواسته است و همین طور هم هست.</span> چون تفرقه بین مردم امری است که آثار شومش گریبانگیر تمام عالم و کافه جماعت‌ها می‌شود. </p> <p><code class="aya" rel="3_109"/> <span class="aya" rel="3_109" data-words="1-14">و لله ما فی السماوات و ما فی الأرض و إلی الله ترجع الأمور</span> </p><h3> <span class="title" rel="3_109 3_102 3_103 3_104 3_105 3_106 3_107 3_108 3_110">مالکیت خدای تعالی دلیل بر اینست که او ظالم نیست</span> </h3> <p> بعد از آنکه فرمود: خدای تعالی ظلم احدی را نمی‌خواهد، این کلام خود را به بیانی تعلیل کرد که حتی توهم صدور ظلم از خدای تعالی را هم از دلها زایل سازد، فرمود: برای این، خدا ظلم نمی‌کند که او مالک تمامی اشیاء در همه جهات است. و او می‌تواند در ملک خود هر تصرفی را بکند و دیگر در حق او تصور ندارد که در غیر ملکش تصرف کند، تا ظلم و تعدی باشد. </p> <p>به هر حال وقتی شخص ظلم می‌کند و یا قصد آن را می‌نماید که احتیاجی داشته باشد که جز با تعدی و تصرف در غیر ملکش نتواند آن را برآورد. و خدای تعالی بی‌نیازی است که تمامی موجودات آسمانها و زمین ملک اوست، این بیانی است که بعضی از مفسرین در تفسیر آیه آورده‌اند و لیکن با ظاهر آیه سازگار نیست. برای اینکه اساس این جواب در حقیقت غنای خدای تعالی است نه ملک او. و آنچه در آیه شریفه آمده ملک خداست. و به هر حال مالکیت خدای تعالی دلیل بر این است که او ظالم نیست. </p> <p>البته در این میان دلیلی دیگر نیز هست و آن این است که برگشت همه امور هر چه که<code class="page" rel="3,583"/> باشد، برای خدای تعالی است پس غیر خدای تعالی هیچ مالکیت و اختیاری در هیچ چیز ندارد، تا خدا آن را از او سلب کند و از چنگ او درآورد. و اراده خود را در آن جاری سازد تا ظلم کرده باشد، و این دلیل همان است که آخر آیه به آن اشاره نموده و می‌فرماید: <span class="aya" rel="3_109" data-words="10-14">و إلی الله ترجع الأمور</span>. </p> <p>و این دو وجه بطوری که ملاحظه می‌فرمائید ملازم یکدیگرند. مبنای یکی مالکیت خدا برای همه عالم است. و مبنای دیگر، مالک نبودن احدی از ما سوی اللَّه، نسبت به احدی از امور عالم می‌باشد. </p> <p><code class="aya" rel="3_110"/> <span class="aya" rel="3_110" data-words="1-5">کنتم خیر أمة أخرجت للناس...</span> مراد از اخراج امت برای مردم-و خدا داناتر است-اظهار چنین امتی برای مردم است. </p> <p>خواهی گفت: چه نکته‌ای ایجاب کرد که اینطور تعبیر بیاورد؟ در پاسخ می‌گوئیم: نکته‌اش این است که بفهماند چنین امتی را ما پدید آوردیم، و تکون آن به دست ما بود. هم چنان که در باره تکون و پدید آمدن گیاهان همین تعبیر را آورده و فرمود: <span class="aya" rel="87_4" data-words="1-4">و الذی أخرج المرعی</span><span class="footnote" rel="1" title="آن خدایی که گیاه را سبز و خرم برویانید سوره اعلی، آیه ۴&quot;">*</span>. </p> <p>و <span class="phrase">خطاب در این آیه به مؤمنین است و این خود قرینه است بر اینکه مراد از کلمه <em rel="fa_3_110_5-5" data-sentence="72:87">ناس</em>  عموم بشر است و بطوری که گفته‌اند فعل <em>کنتم</em> در خصوص این آیه منسلخ از زمان است.</span> </p> <p>چون نمی‌خواهد بفرماید شما در زمان گذشته چنین بوده‌اید، بلکه می‌خواهد بفرماید شما چنین امتی هستید، و کلمه <em>امت</em> که هم بر جماعت اطلاق می‌شود و هم بر فرد،  (بدین مناسبت است که از ماده <em>الف، میم، میم</em> به معنای قصد گرفته شده است <em>مترجم</em>). </p> <p>پس امت به معنای جمعیت یا فردی است که هدفی را دنبال می‌کنند و ذکر ایمان به خدا بعد از ذکر امر به معروف و نهی از منکر، از قبیل ذکر کل بعد از جزء، و یا ذکر اصل بعد از فرع است. </p> <p>پس معنای آیه این می‌شود که شما گروه مسلمانان بهترین امتی هستید که خدای تعالی آن را برای مردم و برای هدایت مردم پدید آورده و ظاهر ساخت. چون شما مسلمانان همگی ایمان به خدا دارید، و دو تا از فریضه‌های دینی خود یعنی امر به معروف و نهی از منکر را انجام می‌دهید. و معلوم است که کلیت و گستردگی این شرافت بر امت اسلام، از این جهت است که بعضی از افرادش متصف به حقیقت ایمان، و قائم به حق امر به معروف و نهی از منکرند، این بود حاصل آنچه که مفسرین در این مقام گفته‌اند. </p> <p>   <code class="page" rel="3,584"/> و ظاهر آیه (و خدا داناتر است) این است که کلمه <em>کنتم</em> همانطور که مفسرین گفتند منسلخ از زمان است و آیه شریفه حال‌ مؤمنین صدر اسلام را که در آغاز ظهور اسلام ایمان آوردند. و به عبارتی دیگر حال سابقین اولین از مهاجر و انصار را می‌ستاید، و مراد از ایمان در خصوص مقام، ایمان به دعوتی است که خدای تعالی در آیه قبل کرد، و ایشان را به اجتماع و اتحاد در چنگ آویختن بحبل اللَّه خواند، و اینکه در وظیفه متفرق نشوند در مقابل کفر اهل کتاب که جمله‌ <span class="aya" rel="3_106" data-words="11-14">أ کفرتم بعد إیمانکم...</span> به آن اشاره دارد. و همچنین مراد از ایمان اهل کتاب هم ایمان به همین دستور چنگ آویختن است، در نتیجه برگشت معنای آیه به این می‌شود که شما گروه مسلمانان در ابتدای تکون و پیدایشتان برای مردم بهترین امت بودید. چون امر به معروف و نهی از منکر می‌کردید و می‌کنید و با اتفاق کلمه و در کمال اتحاد به حبل اللَّه چنگ می‌زنید. و عینا مانند تن واحدی هستید، اگر اهل کتاب هم مثل شما چنین وضعی را می‌داشتند برایشان بهتر بود. ولی چنین نبودند بلکه اختلاف کردند. بعضی ایمان آورده و بیشترشان فسق ورزیدند. </p> <p>خواننده عزیز، این را هم بداند که آیات مورد بحث مشتمل بر چند التفات است: یکی از غیبت به خطاب، و یکی از خطاب جمع به خطاب مفرد، و یکی به عکس آن، و نیز در چند مورد وضع ظاهر در جای ضمیر به کار رفته، هم چنان که می‌بینیم در جایی که می‌توانست ضمیر خدای تعالی را بیاورد، نام مقدس او را تکرار کرد. و این کار را در چند جا کرده و نکته همه اینها بعد از دقت برای خواننده روشن می‌شود. </p> <h3>بحث روایتی‌ <span class="title" rel="3_102 3_103"> <span class="phrase">(روایاتی در باره: <em rel="fa_3_102_6-7" data-sentence="18:50">حق تقاته</em>  <em rel="fa_3_103_3-4" data-sentence="78:29">حبل اللَّه</em> ، فرقه ناجیه و امت واحده...)</span> </span> </h3> <p> در کتاب<span class="footnote" rel="1" title="معانی الاخبار ص ۲۴۰ ح ۱">*</span> معانی و کتاب تفسیر<span class="footnote" rel="2" title="تفسیر عیاشی ج ۱ ص ۱۹۴ ح ۱۲۰">*</span> عیاشی از ابی بصیر روایت آمده که گفت: من از امام صادق ع از کلام خدای عز و جل پرسیدم که می‌فرماید: <span class="aya" rel="3_102" data-words="5-8">اتقوا الله حق تقاته</span>؟ فرمود: حق تقوای از خدا این است که اطاعت بشود و نافرمانی نشود، بیاد باشد و فراموش نشود، شکرش بجا آورده شود و کفران نگردد. </p> <p>و در الدر المنثور<span class="footnote" rel="3" title="در المنثور ج ۲ ص ۵۹">*</span> است که حاکم و ابن مردویه بوجهی دیگر از ابن مسعود روایت       <code class="page" rel="3,585"/> کرده‌اند که گفت: رسول خدا ص فرمود: معنای آیه‌ <span class="aya" rel="3_102" data-words="5-8">اتقوا الله حق تقاته</span> این است که اطاعت بشود و نافرمانی نشود، و یادآوری بشود و فراموش نگردد. </p> <p>و در همان کتاب<span class="footnote" rel="1" title="در المنثور ج ۲ ص ۶۰">*</span> است که خطیب از انس روایت کرده که گفت: رسول خدا ص فرمود: هیچ بنده‌ای از خدا نمی‌ترسد و پروایی که حق او است نمی‌دارد، مگر وقتی که یقین داشته باشد آنچه به او رسیده ممکن نبوده که نرسد و آنچه که به او نرسیده ممکن نبوده و قرار نیست که برسد. </p> <p>مؤلف قدس سره: در بیان قبلی ما گذشت که چگونه معنای دو حدیث اول از آیه شریفه استفاده می‌شود. و اما حدیث سوم در حقیقت تفسیر آیه به لازمه معنای تقوا است نه خود معنای آن، و این خود واضح است. </p> <p>و در تفسیر برهان<span class="footnote" rel="2" title="تفسیر برهان ج ۱ ص ۳۰۴ ح ۳">*</span> از ابن شهرآشوب، از تفسیر وکیع از عبد خیر روایت آورده که گفت: من از علی بن ابی طالب ع از کلام خدای عز و جل که فرموده: <span class="aya" rel="3_102" data-words="1-8">یا أیها الذین آمنوا اتقوا الله حق تقاته</span> پرسیدم، فرمود: به خدا سوگند جز بیت رسول اللَّه ص کسی به این دستور عمل نتواند کرد، این ما اهل بیت اوئیم که دائما بیاد خدائیم و هرگز فراموشش نمی‌کنیم و این مائیم که شکرش را بجای آورده و کفرانش نمی‌کنیم و این مائیم که او را اطاعت کرده، هرگز نافرمانیش نکرده‌ایم. و وقتی این آیه نازل شد، اصحاب عرضه داشتند: ما طاقت این تکلیف را نداریم. لذا خدای تعالی این آیه را نازل کرد: <span class="aya" rel="64_16" data-words="1-4">فاتقوا الله ما استطعتم</span><span class="footnote" rel="3" title="پس از خدا پروا بدارید، هر قدر که می‌توانید">*</span> وکیع سپس جمله‌ <span class="aya" rel="64_16" data-words="3-4">ما استطعتم</span> را معنا کرده به <em>ما اطقتم</em> یعنی هر قدر که طاقت دارید. </p> <p> (تا آخر حدیث). </p> <p>و در تفسیر عیاشی<span class="footnote" rel="4" title="تفسیر عیاشی ج ۱ ص ۱۹۴">*</span> از ابی بصیر روایت آورده که گفت: از امام صادق ع از معنای کلام خدای عز و جل که فرموده: <span class="aya" rel="3_102" data-words="5-8">اتقوا الله حق تقاته</span> پرسیدم، فرمود: این آیه به وسیله آیه <span class="aya" rel="64_16" data-words="1-4">فاتقوا الله ما استطعتم</span> نسخ شده است. </p> <p>مؤلف قدس سره: از روایت وکیع چنین استفاده می‌شود که منظور امام صادق ع هم از نسخ شدن آیه، نسخ اصطلاحی نیست، بلکه مراد بیان مراتب تقوا است. و اما نسخ به معنای اصطلاحیش که از بعضی مفسرین نقل شده، مخالف با ظاهر قرآن شریف است         <code class="page" rel="3,586"/> و قرآن آن را رد می‌کند. </p> <p>و در مجمع<span class="footnote" rel="1" title="مجمع البیان ج ۲ ص ۴۸۲">*</span> از امام صادق ع نقل کرده که در آیه شریفه جمله: <span class="aya" rel="3_102" data-words="13-15">و أنتم مسلمون</span> را <em>و انتم مسلمون</em> با تشدید قرائت فرموده است. </p> <p>و در الدر المنثور<span class="footnote" rel="2" title="خصال الصدوق ص ۵۸۵ ح ۱۱">*</span> است که ابن ابی شیبه، و ابن جریر، از ابی سعید خدری روایت کرده‌اند که در تفسیر آیه: <span class="aya" rel="3_103" data-words="1-5">و اعتصموا بحبل الله جمیعا</span> گفته: رسول خدا ص فرمود: حبل اللَّه که از آسمان به زمین کشیده شده، همان کتاب خدا است. </p> <p>و در همان کتاب<span class="footnote" rel="3" title="معانی الأخبار ص ۳۲۳ ح ۱">*</span> است که ابن ابی شیبه از ابی شریح خزاعی روایت کرده که گفت: رسول خدا ص فرمود: این قرآن سبب و رابطه‌ای است که یک طرفش به دست خدا و سر دیگرش به دست شما است، پس به آن تمسک کنید که اگر تمسک کنید نه هرگز از بین می‌روید و نه هرگز تا ابد گمراه می‌شوید. </p> <p>و در کتاب معانی<span class="footnote" rel="4" title="معانی الأخبار ص ۱۳۲ ح ۱">*</span> از امام سجاد ع روایت آورده که در حدیثی فرموده: حبل اللَّه همان قرآن است. </p> <p>مؤلف قدس سره: و در این معنا روایاتی دیگر از طریق شیعه و سنی وارد شده است. </p> <p>و در تفسیر<span class="footnote" rel="5" title="تفسیر عیاشی ج ۱ ص ۱۹۴ ح ۱۲۲">*</span> عیاشی از امام باقر ع روایت کرده که فرمود: حبل اللَّه که خدای تعالی مردم را امر فرموده که به آن تمسک کنند و فرموده: <span class="aya" rel="3_103" data-words="1-8">و اعتصموا بحبل الله جمیعا و لا تفرقوا</span> آل محمد علیهم السلامند. </p> <p>مؤلف قدس سره: در این معنا نیز روایاتی دیگر هست، و در بیان قبلی ما مطالبی گذشت که معنای اینگونه احادیث را تایید می‌کند. البته روایاتی دیگر که به زودی می‌آید، نیز آن روایات را تایید می‌نماید. </p> <p>و در الدر المنثور<span class="footnote" rel="6" title="در المنثور ج ۲ ص ۶۰">*</span> است که طبرانی از زید بن ارقم روایت کرده که گفت: رسول خدا ص فرمود: من پیشرو شمایم، و قبل از شما از دنیا می‌روم و شما بعدا بر لبه حوض بر من وارد می‌شوید. پس مراقب باشید بعد از من چگونه با ثقلین رفتار کنید. شخصی پرسید: یا رسول اللَّه ثقلین کدامند؟ فرمود: ثقل بزرگتر کتاب خدای عز و جل است که یک سرش به دست           <code class="page" rel="3,587"/> خدا و سر دیگرش به دست شما است، پس بعد از من به آن تمسک جویید که اگر تمسک کنید نه از بین می‌روید و نه گمراه می‌شوید و ثقل کوچکتر عترت من است. و این دو ثقل هرگز از یکدیگر جدا نمی‌شوند تا در کنار حوض بر من درآیند و من این معنا را برای آن دو از پروردگارم درخواست کرده‌ام، پس مبادا از آن دو جلو بیفتید، که اگر چنین کنید هلاک خواهید شد و مبادا به آن دو چیزی تعلیم بدهید که آن دو از شما عالم‌ترند. </p> <p>مؤلف قدس سره: حدیث (شریف) ثقلین از اخبار متواتری است که شیعه و سنی در نقل و روایت آن اتفاق دارند، و ما در اول سوره گفتیم که بعضی از علمای حدیث عدد راویان آن را از میان صحابه تا سی و پنج راوی-چه از مردان و چه از زنان-رسانده و جمعیت کثیری از راویان و اهل حدیث آن را روایت کرده‌اند. </p> <p>و نیز در الدر المنثور<span class="footnote" rel="1" title="در المنثور ج ۲ ص ۶۰-۶۱">*</span> است که ابن ماجه، و ابن جریر و ابن ابی حاتم، از انس روایت کرده‌اند که گفت: رسول خدا ص فرمود: بنی اسرائیل هفتاد و یک گروه شدند و به زودی امت من به هفتاد و دو دسته متفرق خواهند شد که همه آنان در آتشند به جز یک فرقه اصحاب پرسیدند: آن یک فرقه کدام است؟ فرمود: جماعت است. آن گاه این آیه را تلاوت فرمود: <span class="aya" rel="3_103" data-words="1-5">و اعتصموا بحبل الله جمیعا...</span> مؤلف قدس سره: این روایت هم از احادیث مشهور است، ولی شیعه آن را طوری دیگر روایت کرده است. هم چنان که می‌بینیم در خصال<span class="footnote" rel="2" title="صحیح مسلم به شرح نووی ج ۱۵ ص ۶۴">*</span>، و معانی<span class="footnote" rel="3" title="جامع الاصول ج ۱۰ ص ۴۰۸ ح ۷۴۷۰">*</span>، و احتجاج<span class="footnote" rel="4" title="احتجاج، ج ۱ ص ۳۹۱-۳۹۲">*</span>، و امالی<span class="footnote" rel="5" title="امالی">*</span> و کتاب سلیم بن قیس<span class="footnote" rel="6" title="کتاب سلیم بن قیس ص ۲۱۴">*</span> و تفسیر عیاشی<span class="footnote" rel="7" title="تفسیر عیاشی ج ۱ ص ۳۳۱ ط تهران">*</span> نقل شده و اینک عبارت آن به نقل خصال از نظر خوانندگان می‌گذرد. </p> <p>مرحوم صدوق در خصال به سند خود از سلمان بن مهران، از جعفر بن محمد ع از پدران بزرگوارش، از امیر المؤمنین ع روایت آورده که فرمود: من از رسول خدا ص شنیدم که می‌فرمود: امت موسی بعد از آن جناب به هفتاد و یک فرقه متفرق               <code class="page" rel="3,588"/> شدند، یک فرقه از آنها اهل نجاتند، و هفتاد فرقه در آتشند، و امت عیسی بعد از آن جناب به هفتاد و دو فرقه متفرق شدند یک فرقه از آنها اهل نجاتند و هفتاد و یک فرقه در آتشند. و امت من به زودی به هفتاد و سه فرقه متفرق می‌شوند یک فرقه از آنها اهل نجاتند و هفتاد و دو فرقه در آتشند. </p> <p>مؤلف قدس سره: این حدیث موافق حدیث بعدی است. </p> <p>الدر المنثور<span class="footnote" rel="1" title="صحیح بخاری ج ۸ ص ۱۴۹">*</span> می‌گوید: ابو داود و ترمذی و ابن ماجه و حاکم (وی حدیث را صحیح دانسته) از ابی هریره روایت کرده‌اند که گفت: رسول خدا ص فرمود: یهود بر هفتاد و یک فرقه متفرق شدند، و نصارا به هفتاد و دو فرقه متفرق شدند و امت من به هفتاد و سه فرقه متفرق می‌شوند. </p> <p>مؤلف قدس سره: این معنا به طرقی دیگر از معاویه و غیر او نقل شده است. </p> <p>و نیز در همان کتاب<span class="footnote" rel="2" title="جامع الاصول ج ۱۰ ص ۴۱۰ ح ۷۴۷۵">*</span> است که حاکم از عبد اللَّه بن عمر روایت کرده که گفت: رسول خدا ص فرمود: بر سر امت من خواهد آمد آنچه بر سر بنی اسرائیل آمد، طابق النعل بالنعل، حتی اگر در بنی اسرائیل کسی پیدا شده باشد که در انظار مردم با مادرش زنا کرده باشد در امت من نیز مثل او پیدا خواهد شد، بنی اسرائیل به هفتاد و یک ملت متفرق شدند امت من به‌ هفتاد و سه ملت متفرق می‌شوند. که به جز یک ملت همه در آتشند شخصی پرسید: آن یک ملت کدام است؟ فرمود: همان ملت و مذهبی که من و اصحابم امروز بر آنیم. </p> <p>مؤلف قدس سره: و از جامع الاصول نوشته ابن اثیر حکایت شده که از ترمذی، از پسر عمرو بن العاص، از رسول خدا ص نظیر این حدیث را نقل کرده است.<span class="footnote" rel="3" title="صحیح بخاری ج ۹ ص ۵۸">*</span> و در کتاب کمال الدین، به سند خود از غیاث بن ابراهیم از امام صادق ع از پدران بزرگوارش ع روایت کرده که فرمود: رسول خدا ص فرمود: هر چه در امتهای گذشته بوده نظیرش در این امت نیز خواهد بود (مو به مو و طابق النعل بالنعل)<span class="footnote" rel="4" title="کمال الدین ص ۵۷۶">*</span>. </p> <p>و در تفسیر قمی<span class="footnote" rel="5" title="تفسیر قمی ج ۲ ص ۴۱۳">*</span> از رسول خدا ص روایت شده که فرمود: شما امت اسلام روش پیشینیان خود را (مو به مو) پیش خواهید گرفت و در طریقه، تفاوتی با آنها نخواهید داشت، وجب به وجب و ذراع به ذراع و باع به باع (ذراع فاصله بین مرفق و سر انگشتان و باع فاصله بین سر انگشتان دو دست است، وقتی که انسان دست‌های خود را به دو طرف چپ و         <code class="page" rel="3,589"/> راست باز کند) می‌خواهد بفرماید: کارهای بزرگ و کوچک و کوچکتری که پیشینیان کرده‌اند شما نیز خواهید کرد، حتی در آنان کسی پیدا شد که با مادرش زنا کند در شما نیز پیدا خواهد شد و نمی‌دانم آیا شما هم گوساله می‌پرستید یا نه؟ مؤلف قدس سره: این روایت هم از روایات مشهور است، و اهل سنت آن را در صحاح و سایر کتب خود نقل کرده‌اند. و همچنین شیعه آن را در جوامع خود آورده‌اند. </p> <p>و در صحیح بخاری<span class="footnote" rel="1" title="در المنثور ج ۲ ص ۶۱">*</span> و صحیح مسلم<span class="footnote" rel="2" title="در المنثور ج ۲ ص ۶۰">*</span> از انس روایت شده که گفت: رسول خدا ص فرمود: به زودی مردانی از همین‌هایی که مصاحب من هستند، در کنار حوض بر من وارد می‌شوند و همین که نزدیک می‌شوند، از ناحیه خدای تعالی دستگیرشان نموده و به سرعت می‌برند. من در آن حال می‌گویم: ای پروردگار من، اینها اصحاب من هستند و بطور قطع جواب گفته می‌شود: مگر نمی‌دانی که اینها بعد از رحلت تو چه حادثه‌ها پدید آوردند. </p> <p>و باز در آن دو صحیح<span class="footnote" rel="3" title="مجمع البیان ج ۲ ص ۴۸۵">*</span><span class="footnote" rel="4" title="صحیح مسلم به شرح نووی ج ۳ ص ۱۳۶">*</span> از ابی هریره روایت آمده که رسول خدا ص فرمود: روز قیامت جمعی از اصحاب من بر من وارد می‌شوند-و یا فرمود جمعی از امتم-و از ناحیه خدای تعالی طرد می‌شوند، من عرضه می‌دارم: پروردگارا اینها اصحاب منند. خدای عز و جل می‌فرماید: مگر اطلاع نداری که بعد از رحلتت چه حادثه‌ها پدید آوردند، اینها بطور قهقرا به عقب برگشتند و همین باعث شد که امروز طرد شوند. </p> <p>مؤلف قدس سره: این حدیث هم از احادیث مشهور است، و هر دو فریق یعنی شیعه و سنی آن را در صحاح‌ و جوامع خود از عده‌ای از صحابه از قبیل ابن مسعود، و انس، و سهل بن ساعد و ابی هریره و ابی سعید خدری و عایشه وام سلمه، و اسماء دختر ابی بکر و غیر ایشان نقل کرده‌اند و شیعه هم آن را از بعضی از ائمه اهل بیت ع روایت کرده‌اند. </p> <p>با در نظر داشتن زیادی و تفنن این روایت که مطلب را با عباراتی گوناگون اداء کرده‌اند، خود شاهد و مصدق نظریه‌ای است که ما آن را از ظاهر آیات کریمه استفاده کردیم، حوادثی هم که بعد از رحلت رسول خدا ص و حتی قبل از آن یکی پس از دیگری رخ داد، و فتنه‌هایی که بپا شد، همه مصدق این روایت است. </p> <p>         <code class="page" rel="3,590"/> و در الدر المنثور<span class="footnote" rel="1" title="در المنثور ج ۲ ص ۶۴">*</span> است که حاکم-وی حدیث را صحیح دانسته-از پسر عمر روایت آورده که گفت: رسول خدا ص فرمود: کسی که یک وجب از جماعت خارج شود، قلاده اسلام را از گردن خود باز کرده مگر آنکه دو باره به جماعت برگردد و کسی که از دنیا برود در حالی که در تحت رهبری کسی که جامعه را رهبری کند نباشد به مرگ جاهلیت مرده است (مرگ او مرگ جاهلیت است.) مؤلف قدس سره: این روایت هم از حیث مضمون از روایات مشهور است، شیعه و سنی هر دو طایفه از رسول خدا ص نقل کرده‌اند که فرمود: کسی که بمیرد و امام زمان خود را نشناسد به مرگ جاهلیت مرده است. </p> <p>و از کتاب جامع الاصول<span class="footnote" rel="2" title="در المنثور ج ۲ ص ۶۲">*</span> حکایت شده که از ترمذی و سنن ابی داود از رسول خدا ص روایت کرده که فرمود: پیوسته و دائم، طایفه‌ای از امت من بر حقند. </p> <p>و در مجمع البیان<span class="footnote" rel="3" title="در المنثور ج ۲ ص ۶۰">*</span> در ذیل آیه: <span class="aya" rel="3_106" data-words="11-14">أ کفرتم بعد إیمانکم</span> از امیر المؤمنین ع روایت کرده که فرمود: منظور اهل بدعت و هواها و آرای باطل از این امت است. </p> <p>و در همان کتاب<span class="footnote" rel="4" title="مجمع البیان در سوره آل عمران آیه ۱۱ و بقره آیه ۱۴۳">*</span> و در تفسیر عیاشی<span class="footnote" rel="5" title="تفسیر عیاشی ج ۱ ص ۱۹۵ ح ۱۳۰">*</span>، در ذیل آیه: <span class="aya" rel="3_110" data-words="1-5">کنتم خیر أمة أخرجت للناس...</span> از ابی عمرو زبیری از امام صادق ع روایت آمده که فرمود: یعنی امتی که دعای ابراهیم در حقشان مستجاب شده، اینان امتی هستند که انبیا در میان آنها و از خود آنها و به سوی آنها مبعوث می‌شدند، و آنان امت وسطی هستند (که در آن آیه فرمود: <span class="aya" rel="2_143" data-words="1-5">و کذلک جعلناکم أمة وسطا</span> و همانهایند بهترین امتی که برای مردم (و هدایت آنان) برانگیخته شدند. </p> <p>مؤلف قدس سره: در سابق یعنی در تفسیر آیه: <span class="aya" rel="2_128" data-words="6-11">و من ذریتنا أمة مسلمة لک</span><span class="footnote" rel="6" title="سوره بقره، آیه ۱۲۸&quot;">*</span> توضیح معنای این روایت گذشت. </p> <p>و در الدر المنثور<span class="footnote" rel="7" title="در المنثور ج ۲ ص ۶۴">*</span> است که ابن ابی حاتم از ابی جعفر روایت کرده که در معنای <span class="aya" rel="3_110" data-words="1-5">کنتم خیر أمة أخرجت للناس</span> فرمود: منظور از بهترین امت، اهل بیت رسول خدا               <code class="page" rel="3,591"/> ص است. </p> <p>و نیز در آن کتاب<span class="footnote" rel="1" title="در المنثور ج ۲ ص ۶۲">*</span> است که احمد به سند حسن از علی (ع) روایت آورده که فرمود: رسول خدا ص فرمود: به من چیزهایی داده‌اند که به‌ احدی از انبیا نداده‌اند، یکی اینکه وحشتی از من، در دل دشمنانم انداخته‌اند و به این وسیله یاریم کرده‌اند، و یکی دیگر اینکه: کلیدهای زمین را در اختیارم نهاده‌اند، و دیگر اینکه احمدم نام نهادند و خاک را برایم مایه طهارت قرار دادند و امتم را بهترین امت کردند. </p> 
