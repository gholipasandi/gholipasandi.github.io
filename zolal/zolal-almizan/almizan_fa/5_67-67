<h3 class="ayas">سوره المائدة آیه ۶۷</h3><code class="section" rel="5_67-67"/><h3>ترجمه آیه</h3> <p> <span class="trans" rel="5_67">ای فرستاده ما آنچه را از ناحیه پروردگار بتو نازل شده برسان و اگر نکنی (نرسانی) اصلا پیغام پروردگار را نرساندی و خدا تو را از (شر) مردم نگه می‌دارد زیرا خدا کافران را هدایت نمی‌فرماید (به مقاصدشان نمی‌رساند) «۶۷» </span></p> <h3>بیان آیه</h3> <p> معنای آیه صرفنظر از سیاقی که آیات قبل و بعدش دارند روشن و ظاهر است، زیرا در آیه دو نکته بطور روشن بیان شده یکی دستوریست که خدای تعالی به رسول اللَّه  (ص) داده است (البته دستور اکیدی که پشت سرش فشار و تهدید است) به اینکه پیغام تازه‌ای را به بشر ابلاغ کند، و یکی هم وعده‌ای است که خدای تعالی به رسول خود داده که او را از خطراتی که در این ابلاغ ممکن است متوجه وی شود نگهداری کند، لیکن کمی دقت در موقعیتی که آیه دارد آدمی را به شگفت وامی‌دارد، زیرا آیات قبل و بعد آن همه متعرض حال اهل کتاب و توبیخ ایشانند به اینکه آنان به انحاء مختلف از دستورات الهی تعدی<code class="page" rel="6,60"/> کرده‌اند، و محرمات الهی را مرتکب شده‌اند، و این مضمون با مضمون آیه مورد بحث هیچ ارتباط ندارد، چه آیه قبلی آن آیه‌ <span class="aya" rel="5_66" data-words="1-20">و لو أنهم أقاموا التوراة و الإنجیل و ما أنزل إلیهم من ربهم لأکلوا من فوقهم و من تحت أرجلهم</span><span class="footnote" rel="1" title="اگر ایشان تورات و انجیل و آنچه را که از ناحیه پروردگارشان بسویشان نازل شده بپا میداشتند از بالای سر و زیر پاهاشان روزی میخوردند">*</span> است که روی سخن در آن با اهل کتاب است، و آیه بعدی هم آیه‌ <span class="aya" rel="5_68" data-words="1-16">قل یا أهل الکتاب لستم علی شیء حتی تقیموا التوراة و الإنجیل و ما أنزل إلیکم...</span><span class="footnote" rel="2" title="بگو ای اهل کتاب هیچ چیز نخواهید بود مگر آنکه تورات و انجیل را و آنچه را که پروردگارتان بسویتان نازل کرده بپا بدارید">*</span> است که خطاب در آن نیز به اهل کتاب است، علاوه دقت در جملات خود آیه مورد بحث تعجب آدمی را در اینکه چطور هیچ ربطی بین این آیه و آیات قبل و بعدش نیست؟ !!زیادتر می‌کند، و اگر آیه مورد بحث به همین ترتیبی که فعلا با سایر آیات قبل و بعد خود دارد نازل شده باشد و همه دارای یک سیاق بوده باشند در اینصورت از مجموع آنها این مطلب بدست می‌آید که این دستور مؤکد به رسول اللَّه (ص) برای تبلیغ پیغامی است که خدا در خصوص اهل کتاب نازل فرموده. </p> <h3> <span class="title" rel="5_67"><span class="phrase">مراد از <em rel="fa_5_67_20-20" data-sentence="8:75">ناس</em> در آیه شریفه، یهود نیست و موضوع ماموریت جدید امری بسیار مهم و خطیر می‌باشد</span></span> </h3> <p> و <span class="phrase">از جهت وحدت سیاق بطور متعین مراد از آن پیام، همان چیزی خواهد بود که در آیه بعدش فرموده: <span class="aya" rel="5_68" data-words="13-18">و ما أنزل إلیکم من ربکم</span> -و آنچه از جانب پروردگارتان بسوی شما نازل شده لیکن سیاق خود آیه به هیچ وجه با این احتمال سازگار نیست، و این ناسازگاری دلیل بر اینست که این آیه جایش اینجا نیست، وجه ناسازگاری آن اینست که از جمله‌ <span class="aya" rel="5_67" data-words="17-21">و الله یعصمک من الناس</span> بر می‌آید حکمی که این آیه در صدد بیان آنست و رسول اللَّه (ص) مامور به تبلیغ آن شده، امر مهمی است که در تبلیغ آن بیم خطر هست یا بر جان رسول اللَّه و یا بر پیشرفت دینیش، و اوضاع و احوال یهود و نصارای آن روز طوری نبوده که از ناحیه آنان خطری متوجه رسول اللَّه (ص) بشود تا مجوز این باشد که رسول اللَّه (ص) دست از کار تبلیغ خود بکشد، و یا برای مدتی آن را به تعویق بیندازد و حاجت به این بیفتد که خدا به رسول خود-در صورتی که پیغام تازه را به آنان برساند-وعده حفظ و حراست از خطر دشمنش را بدهد، علاوه بر این، اگر این خطر، چشم زخمی بوده که احتمالا ممکن بوده که از اهل کتاب به آن جناب برسد جا داشت این سوره در اوایل هجرت نازل شود، زیرا در اوایل هجرت که رسول اللَّه (ص) در شهر غربت و در بین عده معدودی از مسلمین آن شهر بسر می‌برد از چهار طرفش یهودیان او را محصور کرده بودند، آنهم یهودیانی که با حدت و     <code class="page" rel="6,61"/> شدت هر چه بیشتر به مبارزه علیه رسول اللَّه (ص) برخاسته و صحنه‌های خونینی نظیر خیبر و امثال آن براه انداختند، اگر در آیه مورد بحث مراد از <em rel="fa_5_67_20-20" data-sentence="1406:399">ناس</em> یهود بود جا داشت در آن روزها این آیه نازل شود، لیکن نزول این سوره در اواخر عمر شریف آن حضرت اتفاق افتاده که همه اهل کتاب از قدرت و عظمت مسلمین در گوشه‌ای غنوده‌اند، پس بطور روشن معلوم شد که آیه مورد بحث هیچگونه ارتباطی با اهل کتاب ندارد، علاوه بر همه، در این آیه تکلیفی که از سنگینی، کمرشکن و طاقت‌فرسا باشد به اهل کتاب نشده تا در ابلاغ آن به اهل کتاب خطری از ناحیه آنها متوجه رسول اللَّه (ص) بشود.</span> </p> <p>از همه اینها گذشته در سالهای اول بعثت، رسول اللَّه (ص) مامور شد تکالیف بس خطرناکی را گوشزد بشر آن روز سازد، مثلا مامور شد کفار قریش و آن عرب متعصب را به توحید خالص و ترک بت‌پرستی دعوت کند، مشرکین عرب را که بسیار خشن‌تر و خونریزتر و خطرناکتر از اهل کتابند به اسلام و توحید بخواند، این تهدید و وعده‌ای که امروز به رسول اللَّه (ص) می‌دهد آن روز نداد، معلوم می‌شود پیغام تازه، خطرناکترین موضوعاتی است که رسول اللَّه (ص) به تازگی مامور تبلیغ آن شده است. </p> <p>علاوه بر آنچه گفته شد آیاتی که متعرض حال اهل کتابند قسمت عمده سوره مائده را تشکیل می‌دهند، و این آیه هم بطور قطع در این سوره نازل شده است، و یهود هم چنان که گفته شد در موقع نزول این سوره دارای قدرت و شدتی نبودند، آن قدرت و شوکت سابق خود را از دست داده و آن آتش، رو به خاموشی می‌رفت، غضب و لعنت پروردگار هم شامل حالشان شده و هر آتش افروزی و فتنه‌ای به پا می‌ساختند، خداوند آن را خنثی و خاموشش می‌کرد، با این حال چه معنای صحیحی برای اینکه رسول اللَّه (ص) در دین خدا از یهود بترسد می‌توان تصور کرد؟ !و با اینکه ایام نزول این سوره ایامی است که یهود به طوع و رغبت به حظیره اسلام قدم می‌گذارد، و یا مانند نصارا به حکومت اسلام جزیه می‌دهد، چه وجهی برای ترس رسول اللَّه (ص) از یهود می‌توان جست؟ و چه معنایی برای اینکه خدای تعالی او را در این ترس محق بداند و به وعده حمایت خود دلگرمش سازد می‌توان یافت؟ !با آن همه مواقف خطرناک و موقعیت‌های وحشت‌زایی که سابق بر این داشت؟ ! بنا بر این هیچ شک و تردیدی نیست که این آیه در بین آیات قبل و بعد خود اجنبی و سیاق آن با سیاق آنها دو تا است، این معنا که روشن شد اینک به تجزیه و تحلیل خود آیه می‌پردازیم: آیه شریفه از یک امر مهمی-که یا عبارتست از مجموع دین و یا حکمی از احکام-آن<code class="page" rel="6,62"/> کشف می‌کند. و آن امر هر چه هست امری است که رسول اللَّه (ص) از تبلیغ آن می‌ترسد، و در دل بنا دارد آن را تا یک روز مناسبی تاخیر بیندازد، چه اگر ترس آن جناب و تاخیرش در بین نبود حاجتی به این تهدید که بفرماید: <span class="aya" rel="5_67" data-words="10-16">و إن لم تفعل فما بلغت رسالته</span>  نبود، و لذا در آیات اول بعثت هم که آن جناب را به تبلیغ احکام تحریک می‌کند تهدیدی دیده نمی‌شود. بلکه بر عکس لحن آنها خیلی ملایم است، مثلا در سوره <em>علق</em> می‌فرماید: <span class="aya" rel="96_1" data-words="1-5">اقرأ باسم ربک الذی خلق...</span><span class="footnote" rel="1" title="بخوان بنام پروردگارت، همان پروردگاری که عالم را آفرید سوره علق آیه ۱">*</span> و در سوره <em>حم سجده</em> می‌فرماید: <span class="aya" rel="41_6" data-words="12-18">فاستقیموا إلیه و استغفروه و ویل للمشرکین</span><span class="footnote" rel="2" title="بنا بر این باید در وظایف خود استقامت بورزید و در عبادات متوجه و از کرده‌ها استغفار کنید، و وای بر حال مشرکین سوره حم سجده آیه ۶">*</span> و در سوره <em>مدثر</em> می‌فرماید: <span class="aya" rel="74_1-2" data-words="1-5">یا أیها المدثر، قم فأنذر</span><span class="footnote" rel="3" title="سوره مدثر آیه ۱">*</span> و امثال این آیات. </p> <h3> <span class="title" rel="5_67">خطری که رسول اللَّه (ص) از آن نگران بوده خطر جانی نبوده بلکه پیامبر (ص) از خطر اضمحلال دین بیمناک بوده است</span> </h3> <p> گفتیم رسول اللَّه (ص) خطرات محتملی در تبلیغ این حکم پیش بینی می‌کند لیکن این خطر خطر جانی برای شخص آن جناب نیست، زیرا آن جناب از اینکه جان شریف خود را در راه رضای خدا قربان کند دریغ نداشت، آری او أجل از این است که حتی برای کوچکترین اوامر الهی از خون خود بخل ورزد، ترس او از جان خود مطلبی است که سیره خود آن جناب و مظاهر زندگی شریفش آن را تکذیب می‌کند، علاوه بر این، خدای تعالی، خود در کلام کریمش بر طهارت دامن انبیاء از این گونه ترس‌ها شهادت داده و فرموده: <span class="aya" rel="33_38-39" data-words="1-39">ما کان علی النبی من حرج فیما فرض الله له سنة الله فی الذین خلوا من قبل و کان أمر الله قدرا مقدورا، الذین یبلغون رسالات الله و یخشونه و لا یخشون أحدا إلا الله و کفی بالله حسیبا</span><span class="footnote" rel="4" title="چنین نیست که بر نبی اکرم (ص) در آنچه که خدا واجب فرموده حرجی باشد، خداوند در باره او سنتی را مقرر فرموده که در باره همه انبیا همان را مقرر و اجرا نموده بود، و امر پروردگار همواره بطور قضا و قدر حتمی بوده است، همان انبیایی که پیامهای او را به مردمی که بسوی‌شان مبعوث بودند می‌رساندند و از او می‌ترسیدند و از احدی جز خدا هراس نداشتند، و بس است خداوند برای حفظ و پاداش دادن به آنان سوره احزاب آیه ۳۹">*</span> و در باره نظائر این فریضه فرموده: <span class="aya" rel="3_175" data-words="6-12">فلا تخافوهم و خافون إن کنتم مؤمنین</span><span class="footnote" rel="5" title="از آنان نترسید، بلکه از من بترسید اگر مردمی با ایمان هستید سوره آل عمران آیه ۱۷۵">*</span> و نیز عده‌ای از بندگان خود را به این خصلت ستوده که با اینکه دشمن آنان را تهدید کرده مع ذلک جز از خدا از           <code class="page" rel="6,63"/> احدی باک ندارند و می‌فرماید: <span class="aya" rel="3_173" data-words="1-19">الذین قال لهم الناس إن الناس قد جمعوا لکم فاخشوهم فزادهم إیمانا و قالوا حسبنا الله و نعم الوکیل</span><span class="footnote" rel="1" title="کسانی که مردم بانان گفتند: زنهار که دشمن، خلق کثیری علیه شما جمع آوری کرده، بترسید و از روبرو شدن با ایشان بپرهیزید، لیکن همین تهدید بجای اینکه در اراده آنان خللی وارد سازد ایمانشان را بیش از پیش محکم نمود، و گفتند: بس است برای ما خداوند، که او نیکو وکیلی است سوره آل عمران آیه ۱۷۳">*</span> و این حرف هم از غلطهای واضح است که کسی (العیاذ باللَّه) بگوید رسول خدا برای اینکه مبادا چشم زخمی به وی برسد انجام امر خدا را به تعویق بیندازد، زیرا برگشت این توهم و خیال لا بد به این است که اگر رسول اللَّه امر خدا را امروز انجام دهد او را خواهند کشت و در نتیجه کار خدا زمین خواهد ماند، و این حرف خود غلط فاحشی است، زیرا به فرض اینکه رسول اللَّه (ص) هم چشم زخمی می‌دید خدا کارش زمین نمی‌ماند، و با اینکه سبب ساز در عالم او است و با اینکه در قرآن کریم از رسول اللَّه (ص) سلب استقلال در تاثیر را کرده و فرموده: <span class="aya" rel="3_128" data-words="1-5">لیس لک من الأمر شیء</span> آیا از پیش بردن کار خود به وسائل مختلف دیگر عاجز است؟ !پس نمی‌شود خطر محتمل، خطر جانی رسول اللَّه باشد و لیکن ممکن است آن خطر را خطر اضمحلال و از بین رفتن دین دانست، به این بیان که بیم آن می‌رفت اگر آن جناب عمل تبلیغ آن پیغام را در غیر موقع انجام دهد او را متهم سازند، و هو و جنجال راه بیندازد و در نتیجه دین خدا و دعوت او فاسد و بی نتیجه شود، و این گونه اجتهادات و مصلحت‌اندیشی‌ها برای آن جناب جایز بوده است و اسم این مصلحت‌اندیشی را نباید ترس از جان گذاشت. </p> <h3> <span class="title" rel="5_67"><span class="phrase">این احتمال که آیه در اوایل بعثت نازل شده و مراد از: <em rel="fa_5_67_4-5" data-sentence="52:25">ما انزل</em> مجموع دین باشد مردود است</span></span> </h3> <p> از اینجا معلوم می‌شود احتمال اینکه آیه در اوایل بعثت نازل شده همانطور که بعضی از مفسرین این احتمال را داده‌اند<span class="footnote" rel="2" title="تفسیر المنار ج ۶ ص ۴۶۳">*</span> احتمال صحیحی نیست، برای اینکه این احتمال با جمله‌ <span class="aya" rel="5_67" data-words="17-21">و الله یعصمک من الناس</span> سازگار نیست. زیرا در اول بعثت هنوز دین تبلیغ نشده تا در تبلیغ این امر مهم بیم از بین رفتن دین و هدر رفتن زحمات پیامبر وجود داشته باشد، لا بد همان خطر جانی و در نتیجه زمین ماندن کار خداست که آنهم گفتیم احتمال غلطی است، علاوه بر این اگر مراد از <span class="aya" rel="5_67" data-words="5-9">ما أنزل إلیک من ربک</span> اصل دین یا اصل و فرع آن باشد آیه لغو و برگشت معنای آن به جمله معروف آنچه در جوی می‌رود آب است خواهد بود. <span class="phrase">زیرا معنای آیه این می‌شود: هان ای رسول!ابلاغ کن دین را زیرا اگر ابلاغ نکنی دین را ابلاغ نکرده‌ای دین را، بعضی‌ها گفته‌اند ممکن است به همین احتمال سر و صورتی داد و گفت مراد از جمله: <em rel="fa_5_67_4-5" data-sentence="181:212">ما انزل</em> همان     <code class="page" rel="6,64"/> دین باشد چیزی که هست آیه از قبیل گفتار ابی النجم باشد که گفته: انا ابو النجم و شعری شعری-منم ابو النجم و شعر من همان شعر من است که در بلاغت و فوق العادگی معروف است.</span> </p> <p>و بنا بر این معنای آیه مذکور چنین خواهد شد: اگر رسالت را ابلاغ نکنی دچار این شفاعت خواهی شد که در تبلیغ و سرعت عمل در انجام امر خداوند سبحان با آن همه تاکیدی که همراه داشت اهمال و کوتاهی کرده‌ای، کما اینکه شعر ابی النجم هم این معنا را داشت که: شعر من همان شعری است که به بلاغت و برتری شناخته شده است. همین معنا را داشت<span class="footnote" rel="1" title="تفسیر روح المعانی ج ۶ ص ۱۶۹">*</span>. لیکن این توجیه هم صحیح نیست، زیرا این نکته‌ای که در کلام ابو النجم است در جایی مستحسن است که مقام اطلاق و تقیید و عام و خاص و نظائر آن باشد، به این معنا که در جایی که شنونده خیال کرده یکی از افراد عام یا مطلق یا یک فرد در برهه‌ای از برهه‌های زمان از تحت عموم افراد یا عموم زمانها بیرون شده گوینده برای رفع این توهم می‌گوید: این فرد کما فی السابق در تحت عموم باقی است، مثلا معنای شعر ابی النجم این است که خیال نشود قدرت و قریحه شعری من فرسوده و از دست رفته و در نتیجه اشعار امروزم غیر اشعار برجسته سابق است، نه، اشعار امروزم واجد همه محاسنی است که اشعار سابقم بود. </p> <p>و اما در آیه مورد بحث جای بکار بردن این نکته نیست، برای اینکه اگر مراد از رسالت مجموع دین و یا اصول دین باشد و نزول آیه هم در اوایل بعثت باشد کما اینکه فرض همین است، دیگر دو چیز در بین نیست، تا گفته شود اگر این رسالت را تبلیغ نکنی رسالت را تبلیغ نکرده‌ای، زیرا فرض شد یک رسالت است نسبت به سر تا پای دین، پس معلوم شد که سیاق آیه مورد بحث سیاقی نیست که بشود آن را از آیات نازله اول بعثت شمرد، و مراد از <span class="aya" rel="5_67" data-words="5-6">ما أنزل</span> را هم مجموع و یا اصل دین دانست. </p> <p>و همچنین روشن شد که نه تنها نمی‌شود مقصود از <span class="aya" rel="5_67" data-words="5-6">ما أنزل</span> را مجموع دین در اوایل بعثت دانست، بلکه در هیچ زمانی به این معنا نمی‌توان گرفت، زیرا اشکال از جهت لغو بودن جمله‌ <span class="aya" rel="5_67" data-words="11-13">إن لم تفعل</span> بود و این اشکال منحصر به یک زمان نیست. علاوه بر اینکه اگر مراد از رسالت، مجموع و یا اصول دین بود، ممکن نبود تاریخ نزول آیه جز اول بعثت باشد، تازه محذور خوف رسول اللَّه (ص) هم در دین بجای خود باقی است. </p> <p>پس از همه این وجوه بخوبی استفاده شد که آن چیزی را که بتازگی به رسول اللَّه   <code class="page" rel="6,65"/> (ص) نازل شده و فشار و تاکید همراه دارد، بهیچ تقدیر و فرضی نمی‌توان آن را عبارت از اصل دین و یا مجموع آن گرفت، ناگزیر باید آن را به معنای بعضی از دین و حکمی از احکام آن دانست، و آیه را بدین صورت معنا کرد: این حکمی که از ناحیه پروردگارت بتو نازل شده تبلیغ کن، که اگر این یکی را تبلیغ نکنی مثل اینست که از تبلیغ مجموع دین کوتاهی کرده باشی، و لازمه این معنا اینست که مقصود از <span class="aya" rel="5_67" data-words="5-6">ما أنزل</span> آن حکم تازه و مقصود از  <em>رسالت</em> مجموع دین باشد، و گرنه دچار همان محذور سابق خواهیم شد که عبارت بود از لغو بودن آیه نظیر جمله: آنچه در جوی میرود آبست، زیرا همانطوری که گفتیم اگر مراد از کلمه  <em>رسالته</em> همین رسالت مخصوصی باشد که تازه نازل شده است معنای آیه این می‌شود: این رسالت تازه را تبلیغ کن که اگر آن را تبلیغ نکنی آن را تبلیغ نکرده‌ای، و معلوم است که این کلامی است لغو و از ساحت مقدس خدای حکیم دور، پس مراد این است که این حکم را تبلیغ کن و گرنه اصل دین و یا مجموع آن را تبلیغ نکرده‌ای، و این یک معنای صحیح و معقولی است که شعر ابو النجم هم در مقام افاده همانست. </p> <h3> <span class="title" rel="5_67">این چه تکلیفی است که لازمه ابلاغ نکردن آن (به تنهایی) عدم ابلاغ اصل دین و مجموع آن می‌باشد؟ </span> </h3> <p> در اینجا این سؤال پیش می‌آید که این چه تکلیفی است که لازمه تبلیغ نکردن آن به تنهایی این است که اصل دین و مجموع آن تبلیغ نشده باشد؟ و ممکن است کسی هم در پاسخ بگوید: این بدان جهت است که اصولا احکام دین همه به هم پیوسته و مربوطند و بین آنها کمال ارتباط و بستگی بر قرار است، بطوری که اگر در یکی از آنها اخلال شود در همه اخلال شده است، مخصوصا اگر این اخلال، در تبلیغ آن فرض شود، برای اینکه ارتباط بین احکام در ناحیه تبلیغ شدیدتر و کاملتر از ناحیه عمل است، لیکن جواب آن سؤال این نیست، و این جواب با اینکه در جای خود حرف صحیحی است، لیکن با ظاهر جمله‌ای که در ذیل آیه مورد بحث است یعنی جمله: <span class="aya" rel="5_67" data-words="17-27">و الله یعصمک من الناس إن الله لا یهدی القوم الکافرین</span> سازگار نیست، زیرا از این جمله استفاده می‌شود که مخالفین این حکم از مسلمانها نبوده و مخالفتشان هم مخالفت علمی نبوده است، بلکه کسانی با این حکم مخالفت کرده و یا خواهند کرد که یا کافر باشند و یا از دین بیزاری جسته و مخالفتشان هم مخالفت اساسی است، کسانی که با تمام وسایل برای ابطال و بی اثر گذاردن این حکم خواهند کوشید، و لذا خداوند وعده می‌دهد که رسول خود را به زعم آنها یاری نموده و فعالیتهای آنها را خنثی خواهد کرد، و در کارشان و بسوی هدفشان هدایت نخواهد نمود. </p> <p>علاوه بر این، این مخالفت را نمی‌توان مخالفت عملی دانست، برای اینکه احکام اسلام همه در یک درجه از اهمیت نیستند، مثلا بعضی از واجبات دین از کمال مصلحت به<code class="page" rel="6,66"/> مثابه عمود دین‌اند، و بعضی به این درجه نیستند، مانند دعا در وقت دیدن هلال، کما اینکه در محرمات هم این تفاوت دیده می‌شود، و همه در یک مرتبه از مفسده نیستند. مثلا یکی زنای محصنه است و یکی نگاه بنامحرم، و این هر دو حرام است لیکن آن کجا و این کجا، پس نمی‌توان گفت اگر کسی مثلا دعای در وقت دیدن ماه نو را نخواند (و لو همه عبادتهای واجبه را انجام داده باشد) و یا به نامحرم نگاه کند (و لو از تمامی محرمات دیگر پرهیز کرده باشد) هیچیک از احکام اسلام را امتثال نکرده. بنا بر این ترس رسول اللَّه را نمی‌توان توجیه کرد، زیرا مخالفت یک یک احکام چیزی نیست که رسول اللَّه (ص) از آن بترسد، و خداوند هم او را به نگهداری از شر آن مخالفت‌ها وعده دهد، بنا بر این جای تردید نیست که این حکم حکمی است که حائز کمال اهمیت است بحدی که جا دارد رسول اللَّه (ص) از مخالفت مردم با آن اندیشناک باشد و خداوند هم با وعده خود وی را دلگرم و مطمئن سازد، حکمی است که در اهمیت به درجه‌ایست که تبلیغ نشدنش تبلیغ نشدن همه احکام دین است، و اهمال در آن اهمال در همه آنها است، حکمی است که دین با نبود آن جسدی است بدون روح که نه دوامی دارد و نه حس و حرکت و خاصیتی. </p> <h3> <span class="title" rel="5_67">این تکلیف تکلیفی بوده حائز کمال اهمیت و رسول اللَّه (ص) در ابلاغ آن از ناحیه مسلمین اندیشناک بوده است نه از ناحیه کفار و مشرکین</span> </h3> <p> و این مطلب بخوبی از آیه استفاده می‌شود، و آیه کشف می‌کند آن حکم، حکمی است که مایه تمامیت دین و استقرار آنست، حکمی است که انتظار می‌رود مردم علیه آن قیام کنند، و در نتیجه و رق را برگردانیده و آنچه را که رسول اللَّه (ص) از بنیان دین بنا کرده منهدم و متلاشی سازند، و نیز کشف می‌کند از اینکه رسول اللَّه (ص) هم این معنا را تفرس می‌کرده و از آن اندیشناک بوده، و لذا در انتظار فرصتی مناسب و محیطی آرام، امروز و فردا می‌کرده که بتواند مطلب را به عموم مسلمین ابلاغ کند و مسلمین هم آن را بپذیرند. </p> <p>و در چنین موقعی این آیه نازل شده است، و دستور فوری و اکید به تبلیغ آن حکم داده است. </p> <p>و باید دانست که این انتظار از ناحیه مشرکین و بت‌پرستان عرب و سایر کفار نمی‌رفته، بلکه از ناحیه مسلمین بوده زیرا دگرگون ساختن اوضاع و خنثی کردن زحمات رسول خدا  (ص) وقتی از ناحیه کفار متصور است که دعوت اسلامی منتشر نشده باشد، اما پس از انتشار اگر انقلابی فرض شود جز بدست مسلمین تصور ندارد، و کارشکنی‌ها و صحنه سازیهایی که از طرف کفار تصور دارد همان افتراءاتی است که قرآن کریم از اول بعثت تا کنون از آنان نقل کرده، که گاهی دیوانه‌اش خوانده می‌گفتند: <span class="aya" rel="44_14" data-words="6-7">معلم مجنون</span><span class="footnote" rel="1" title="او جن زده ایست که از همان جن الهام می‌گیرد سوره دخان آیه ۹">*</span> و گاهی   <code class="page" rel="6,67"/> می‌گفتند یادش می‌دهند: <span class="aya" rel="16_103" data-words="6-8">إنما یعلمه بشر</span><span class="footnote" rel="1" title="مسلما انسانی او را تعلیم می‌دهد سوره نحل آیه ۱۰۳">*</span> و گاه شاعرش نامیده و می‌گفتند: <span class="aya" rel="52_30" data-words="3-7">شاعر نتربص به ریب المنون</span><span class="footnote" rel="2" title="شاعریست که ما منتظریم او هم مانند سایر شعرا دستخوش حوادث روزگار شده خودش و نام و نشانش از یادها برود سوره طور آیه ۳۰">*</span> و گاه ساحرش دانسته و می‌گفتند: <span class="aya" rel="51_52" data-words="11-13">ساحر أو مجنون</span><span class="footnote" rel="3" title="یا ساحر است و یا جن زده سوره ذاریات آیه ۵۲">*</span>، <span class="aya" rel="17_47" data-words="16-20">إن تتبعون إلا رجلا مسحورا</span><span class="footnote" rel="4" title="شما پیروی نمی‌کنید مگر مردی را که ساحران جادویش کرده‌اند سوره اسراء آیه ۴۷">*</span> و یا قرآنش را از حرفهای کهنه و قدیمی خوانده و می‌گفتند: <span class="aya" rel="74_24" data-words="2-6">إن هذا إلا سحر یؤثر</span><span class="footnote" rel="5" title="این نیست جز همان سحری که سینه به سینه به او رسیده است سوره مدثر آیه ۲۴">*</span>، <span class="aya" rel="25_5" data-words="3-11">أساطیر الأولین اکتتبها فهی تملی علیه بکرة و أصیلا</span><span class="footnote" rel="6" title="گفتند حرفهای او همان مطالب کهنه ایست که او استنساخ کرده و در هر صبح و شام برایش می‌خوانند سوره فرقان آیه ۵">*</span>، <span class="aya" rel="38_6" data-words="5-14">أن امشوا و اصبروا علی آلهتکم إن هذا لشیء یراد</span><span class="footnote" rel="7" title="بزرگانشان می‌گفتند بروید و صبر کنید بر خدایان خود، این حرفها (که این مرد می‌زند) برای رسیدن به مقاصدی است که در سر پرورانده نه بمنظور حق سوره ص آیه ۶">*</span>، و امثال اینها از مزخرفاتی که در باره آن جناب گفتند و باعث وهن و سستی ارکان دین هم نشد، برای اینکه جواب همه این افتراءات یک کلمه است، و آن اینست که از این حرفها بر می‌آید صاحبان این افتراءات نسبت به دین اسلام متزلزلند، و هنوز حق بر ایشان روشن نشده و در باره اسلام و حقانیت آن استقامتی کسب نکرده‌اند. </p> <p>این افتراءات و تهمت‌ها مختص به اسلام و پیغمبر عزیزش نبوده، تا رسول خدا از تفرس و بو بردن وقوع آن مضطرب شود، چه سایر انبیاء و مرسلین (ع) هم در این گونه ابتلاآت و رو برو شدن با این گونه گرفتاریها از ناحیه امت خود با آن جناب شریک بوده‌اند، کما اینکه خدای متعال در قرآن کریم اینگونه گرفتاریها را نسبت به حضرت نوح و انبیای بعد از نوح  (ع) سراغ میدهد، پس خطر محتمل را نمی‌توان از قبیل گرفتاریها و افتراءات کفار در اوایل بعثت دانست، بلکه خطری اگر بوده (و مسلما هم بوده) امری بوده که از جهت کیفیت و زمان با آن گرفتاریها منطبق نمی‌شود، و وقوعش جز در بعد از هجرت و پای گرفتن دین در مجتمع اسلامی تصور ندارد. </p> <p>آری مجتمع آن روز مسلمین طوری بوده که میتوان آن را به یک معجون تشبیه کرد، چه               <code class="page" rel="6,68"/> جامعه آن روز مسلمین مخلوط بوده از یک عده مردان صالح و مسلمانان حقیقی و یک عده قابل ملاحظه از منافقین که بظاهر در سلک مسلمین درآمده بودند، و یک عده هم از مردمان بیمار دل و ساده لوح که هر حرفی را از هر کسی باور می‌کردند و قرآن کریم هم بر این چند جور مردم آن روز اشاره صریح دارد، و به شهادت آیات زیادی از قرآن که تفسیر آن در مجلدات قبلی این کتاب گذشت، ایشان در عین اینکه به ظاهر و یا واقعا ایمان آورده بودند رفتارشان با رسول اللَّه  (ص) رفتار رعیت با شاه بوده، و همچنین احکام دینی را هم به نظر قانونی از قوانین ملی و قومی می‌نگریسته‌اند، بنا بر این ممکن بوده که تبلیغ بعضی از احکام، مردم را به این توهم گرفتار کند (العیاذ باللَّه) که رسول اللَّه (ص) این حکم را از پیش خود و به نفع خود تشریع کرده، و خلاصه از تشریع این حکم سودی عاید آن جناب می‌شود، این توهم باعث این می‌شود که مردم به این فکر بیفتند که راستی نکند این شخص پادشاهی باشد که برای موفقیت خود خویشتن را پیامبر قلمداد کرده، و این احکام هم که به اسم دین مقرر نموده همان قوانینی باشد که در هر مملکت و حکومتی به انحای مختلف اجراء می‌گردد. </p> <h3> <span class="title" rel="5_67">علت نگرانی رسول اللَّه (ص) از ابلاغ آنچه بدان مامور شده است</span> </h3> <p> و پر واضح است که اگر چنین توهم و شبهه در بین مردم پای گیرد و در دلهایشان جاگیر شود تا چه اندازه در فساد و از بین بردن دین تاثیر دارد، و هیچ نیرو و هیچ فکر و تدبیری نمی‌تواند آن اثر سوء را متوجه سازد، پس غیر این نیست که این حکمی که در آیه مورد بحث رسول اللَّه (ص) مامور به تبلیغ آن شده حکمی است که تبلیغ آن مردم را به این توهم می‌اندازد که رسول خدا این مطلب را از پیش خود می‌گوید، و مصلحت عموم و نفع شان در آن رعایت نشده است، نظیر داستان زید و تعدد زوجات رسول و اختصاص خمس غنیمت به رسول اللَّه (ص) و امثال این احکام اختصاصی، با این تفاوت که سایر احکام اختصاصی چون مساسی با عامه مسلمین ندارد یعنی نفعی از آنها سلب نمی‌کند و ضرری به آنها نمی‌رساند از این جهت طبعا باعث ایجاد آن شبهه در دلها نمی‌شود. </p> <p>مثلا داستان ازدواج رسول خدای (ص) با همسر زید-پسر خوانده خود- تنها حکمی مخصوص به خود آن جناب نبوده، گر چه ممکن است توهم شود که این هم بمنظور انتفاع شخص رسول اللَّه (ص) تشریع شده است، لیکن چون این حکم عمومی اعلام شده است و عموم مسلمین می‌توانند با زن پسر خوانده‌های خود ازدواج کنند، از این رو خیلی به ذوق نمی‌زند، و در داستان ازدواج بیش از چهار همسر دائمی، گر چه حکمی است مخصوص به رسول اللَّه (ص) لیکن باز هم باعث تقویت آن شبهه در دلها نمی‌گردد، زیرا بفرض اینکه (العیاذ باللَّه) رسول اللَّه (ص) این حکم را از روی<code class="page" rel="6,69"/> هوای نفسانی و بدون دستور خداوند مقرر کرده باشد چون هیچ مانعی برای آن جناب بنظر نمی‌رسد که این حکم را توسعه دهد و هیچ فرضی تصور نمی‌رود که از این توسعه مضایقه نماید، از این رو باز هم به ذوقها نمی‌زند، مخصوصا رسول اللهی که سیره و رفتارش در ایثار بنفس بر مسلمان و کافر معلوم و معروف است، رسول اللهی که مردم را در آنچه خداوند از مال و چیزهای دیگر روزی فرموده بر خود مقدم می‌دارد، چگونه ممکن است مردم را محدود و محکوم کند به اینکه بیش از چهار همسر دائمی اختیار نکنند و لیکن خود تا 9 نفر اختیار کند؟ !پس جای هیچ تردیدی نیست که اجرای این حکم نسبت به خصوص خود از ناحیه خداوند بوده نه از روی هوا. </p> <h3> <span class="title" rel="5_67">آن امر مهم و خطیری که پیامبر (ص) مامور به ابلاغ آن شده است <em>ولایت</em> و جانشینی امیر المؤمنین (ع) است</span> </h3> <p> از اینجا و از همه آنچه تا کنون گفته شد بخوبی استفاده می‌شود که در آیه شریفه رسول اللَّه (ص) مامور به تبلیغ حکمی شده که تبلیغ و اجرای آن مردم را به این شبهه دچار می‌کند که نکند رسول اللَّه (ص) این حرف را بنفع خود می‌زند، چون جای چنین توهمی بوده که رسول اللَّه (ص) از اظهار آن اندیشناک بوده، از همین جهت بوده که خداوند امر اکید فرمود که بدون هیچ ترسی آن را تبلیغ کند، و او را وعده داد که اگر مخالفین در صدد مخالفت بر آیند آنها را هدایت نکند، و این مطلب روایاتی را که هم از طرق عامه و هم از طرق امامیه وارد شده است تایید می‌کند، چون مضمون آن روایات اینست که آیه شریفه در باره ولایت علی (ع) نازل شده، و خداوند رسول اللَّه (ص) را مامور به تبلیغ آن نموده، و آن جناب از این عمل بیمناک بوده که مبادا مردم خیال کنند وی از پیش خود پسر عم خود را جانشین خود قرار داده است، و به همین ملاحظه انجام آن امر را به انتظار موقع مناسب تاخیر انداخت تا اینکه این آیه نازل شد، ناچار در غدیر خم آن را عملی کرد و در آنجا فرمود: من کنت مولاه فهذا علی مولاه یعنی هر که من مولای اویم، این-علی بن ابی طالب-نیز مولای اوست.<span class="footnote" rel="1" title="مجمع البیان ج ۳ ص ۲۲۳">*</span> اما <em>ولایت</em> : باید دانست همانطوری که در زمان رسول اللَّه امور امت و رتق و فتق آن بدست آن جناب اداره می‌شده بطور مسلم و بدون هیچ ابهامی پس از در گذشت وی نیز شخصی لازم است که این امر مهم را عهده‌دار باشد، و قطعا هیچ عاقلی بخود اجازه نمی‌دهد که توهم کند دینی چنین وسیع و عالمگیر، دینی که از طرف خدای جهان، جهانی و ابدی اعلام و معرفی شده است، دینی که وسعت معارفش جمیع مسائل اعتقادی و همه اصول اخلاقی و   <code class="page" rel="6,70"/> احکام فرعی را که تمامی قوانین مربوط به حرکات و سکنات فردی و اجتماعی انسانی را متضمن است بر خلاف سایر قوانین و استثنا احتیاج به حافظ و کسی که آن طور که شاید و باید آن را نگهداری کند ندارد، و یا توهم کند که مجتمع اسلامی استثناء و بر خلاف همه مجتمعات انسانی بی‌نیاز از والی و حاکمی است که امور آن را تدبیر و اداره نماید، کیست که چنین توهمی بکند؟ !و اگر کرد جواب کسی را که از سیره رسول اللَّه (ص) بپرسد چه می‌گوید؟ !زیرا رسول اللَّه (ص) سیره‌اش بر این بود که هر وقت به عزم جنگ از شهر بیرون می‌رفتند کسی را به جانشینی خود و به منظور اداره امور اجتماعی مسلمین جای خود می‌گذاشتند، کما اینکه علی بن ابی طالب (ع) را در جنگ تبوک جانشین خود در مدینه قرار دادند، علی (ع) هم که عشق مفرطی به شهادت در راه خدا داشت عرض کرد: آیا مرا خلیفه و جانشین خود در مدینه قرار می‌دهی؟ با اینکه در شهر جز زنان و کودکان کسی باقی نمانده؟ !پیامبر فرمود: آیا راضی نیستی که نسبت تو، به من نسبت هارون باشد به موسی، با این تفاوت که بعد از موسی (ع) پیغمبرانی آمدند و پس از من پیغمبری نخواهد آمد؟ !. و همچنین آن حضرت در سایر شهرهایی که آن روز بدست مسلمین فتح شده بود مانند مکه و طائف و یمن و امثال آنها جانشینان و حکامی نصب می‌فرمود، و نیز بر لشکرها چه کوچک و چه بزرگ که باطراف می‌فرستادند امرا و پرچمدارانی می‌گماردند، این بوده است رفتار رسول اللَّه (ص) در ایام حیات خود، و چون فرقی بین آن زمان و زمان پس از رحلت آن جناب نیست، از این رو باید برای زمان غیبت خود هم فکری بکند، و شخصی را برای اداره امور امت تعیین بفرماید، بلکه احتیاج مردم به والی در زمان غیبت آن جناب بیشتر است از زمان حضورش، و با این حال چگونه می‌توان تصور کرد که آن جناب برای آن روز مردم هیچ فکری نکرده است؟ !. </p> <p> <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> </p><h3> <span class="title" rel="5_67">نکاتی که در آیه شریفه: <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> می‌باشد</span> </h3> <p> چند نکته در این آیه شریفه هست که به یک یک آنها اشاره می‌کنیم: یکی اینکه در این آیه رسول اللَّه (ص) با اینکه دارای القاب زیادی است بعنوان رسالت مورد خطاب قرار گرفته، و این از این جهت است که در این آیه گفتگو از تبلیغ است، و مناسب‌ترین القاب و عناوین آن جناب در این مقام همان عنوان رسالت است، برای اینکه بکار رفتن این لقب خود اشاره‌ای است به علت حکم، یعنی وجوب تبلیغی که بوسیله همین آیه به رسول اللَّه (ص) گوشزد شده است، و می‌فهماند که رسول، جز انجام<code class="page" rel="6,71"/> رسالت و رسانیدن پیام کاری ندارد، و کسی که زیر بار رسالت رفته البته به لوازم آن که همان تبلیغ و رسانیدن است قیام می‌کند. </p> <p>دوم اینکه در این آیه از خود آن مطلبی که باید تبلیغ شود اسم نبرده، تا هم به عظمت آن اشاره کرده باشد و هم به آن چیزی که لقب رسالت به آن اشاره داشت، اشاره کند، یعنی بفهماند که این مطلب امری است که رسول اللَّه (ص) در آن هیچ گونه اختیاری ندارد، بنا بر این، در آیه شریفه دو برهان بر سلب اختیار از رسول اللَّه (ص) در تبلیغ کردن و یا تاخیر در تبلیغ اقامه شده است، یکی تعبیر از آن جناب به رسول، و یکی هم نگفتن اصل مطلب، و در عین اینکه دو برهان است دو عذر قاطع هم هست برای رسول اللَّه  (ص) در جرأتش بر اظهار مطلب و علنی کردن آن برای عموم، و در عین حال تصدیق فراست رسول اللَّه (ص) هم هست، یعنی می‌فهماند که رسول اللَّه  (ص) درست تفرس کرده و در احساس خطر مصیب بوده است، و نیز می‌رساند که این مطلب از مسائلی است که تا رسول اللَّه (ص) زنده است باید به زبان مبارک خودش به مردم ابلاغ شود و کسی در ایفای این وظیفه جای خود آن جناب را نمی‌گیرد. </p> <h3> <span class="title" rel="5_67">جمله‌ <span class="aya" rel="5_67" data-words="10-16">و إن لم تفعل فما بلغت رسالته</span> گر چه صورت تهدیدی دارد ولی در حقیقت مبین اهمیت موضوع است</span> </h3> <p> <span class="aya" rel="5_67" data-words="10-16">و إن لم تفعل فما بلغت رسالته</span> همانطوری که سابقا هم اشاره کردیم مراد از <em>رسالت</em> و یا به قرائتهای دیگر  <em>رسالات</em> مجموع وظایفی است که رسول اللَّه (ص) بدوش گرفته بود، و نیز سابقا گفتیم که از لحن آیه اهمیت و عظمت این حکمی که به آن اشاره کرده استفاده می‌شود، و فهمیده می‌شود که حکم مذکور حکمی است که اگر تبلیغ نشود مثل اینست که هیچ چیز از رسالتی را که بعهده گرفته است تبلیغ نکرده باشد، بنا بر این می‌توان گفت گر چه کلام صورت تهدید دارد لیکن در حقیقت در صدد بیان اهمیت مطلب است، و می‌خواهد بفهماند مطلب اینقدر مهم است که اگر در حق آن کوتاهی شود حق چیزی از اجزای دین رعایت و ادا نشده است. </p> <p>پس جمله‌ <span class="aya" rel="5_67" data-words="10-15">و إن لم تفعل فما بلغت</span> جمله شرطیه‌ایست که ریخت و سیاقش برای بیان اهمیت و تاثیر بود و نبود شرط است، و اینکه بود و نبود جزا هم متفرع بر بود و نبود شرط است، و در حقیقت این جمله شرطیه که صورتا شرطیه است، در واقع شرطیه نیست، زیرا جمله شرطیه در محاورات مردم معمولا وقتی بکار می‌رود که تحقق جزا مجهول باشد به جهت جهل بتحقق شرط، و چون در جمله شرطیه مورد بحث یعنی‌ <span class="aya" rel="5_67" data-words="11-15">إن لم تفعل فما بلغت</span> نمی‌توان به خدای تعالی نسبت جهل داد از این رو اگر هم می‌بینیم جمله بصورت شرطیه بیان شده است<code class="page" rel="6,72"/> می‌دانیم که در حقیقت شرطیه نیست، علاوه بر اینکه ساحت مقدس رسول اللَّه  (ص) منزه است از اینکه خدای تعالی و لو بصورت شرطیه و <em>اگر</em> نسبت مخالفت و نافرمانی و ترک تبلیغ به او بدهد، با اینکه خودش در مدح او فرموده: <span class="aya" rel="6_124" data-words="15-19">الله أعلم حیث یجعل رسالته</span> -یعنی خداوند داناتر است که رسالت خود را در کجا و به چه شخصی محول کند ، پس جمله‌ <span class="aya" rel="5_67" data-words="10-15">و إن لم تفعل فما بلغت...</span> درست است که بظاهر تهدید را می‌رساند لیکن در واقع اعلام اهمیت این حکم است به آن جناب و به سایر مردم و اینکه رسول اللَّه در تبلیغ آن هیچ جرمی و گناهی ندارد، و مردم حق هیچگونه اعتراض به او ندارند. </p> <h3> <span class="title" rel="5_67">معنای عصمت در جمله: <span class="aya" rel="5_67" data-words="17-21">و الله یعصمک من الناس</span> </span> </h3> <p> <span class="aya" rel="5_67" data-words="17-27">و الله یعصمک من الناس إن الله لا یهدی القوم الکافرین</span> راغب گفته است: <em>عصم</em>  (بفتح عین و سکون صاد) به معنای امساک است، و اعتصام به معنای آن حالتی است از انسان که در طلب حافظی که او را حفظ کند از خود نشان می‌دهد. راغب همچنین در معنای این کلمه بسط کلام می‌دهد تا آنجا که می‌گوید:  <em>عصام</em>  (بکسر عین) چیزی است که بوسیله آن چیزی بسته و حفظ می‌شود و عصمتی که در انبیا است به معنای نگهداری ایشانست از معصیت، و خداوند ایشان را با وسایل گوناگونی حفظ می‌کند: یکی با صفای دل و پاکی گوهری است که خدای تعالی ایشان را به آن کرامت اختصاص داده است و یکی دیگر با نعمت فضائل جسمانی و نفسانی است که به آنان ارزانی داشته و دیگر با نصرت و تثبیت قدمهای آنها است، و نیز سکینت و اطمینان خاطر و نگهداری دلهایشان و توفیقاتشان است، کما اینکه خدای تعالی فرموده: <span class="aya" rel="5_67" data-words="17-21">و الله یعصمک من الناس</span>. </p> <p>و عصمت چیزی است نظیر دست‌بند که زنان در دست می‌اندازند، و از دست، آن موضعی را که عصمت (دست بند) بر آن قرار می‌گیرد معصم گویند، و بعضی به سفیدی مچ دست با پای چارپایان از نظر شباهتش به دست بند عصمت گفته‌اند، نظیر اینکه چارپایی را که یک پایش سفید باشد به چارپایی که یک پایش بسته باشد تشبیه کرده و محجل می‌گویند و بر همین قیاس گفته می‌شود: غراب اعصم-کلاغ قلاده دار<span class="footnote" rel="1" title="مفردات راغب ص ۳۳۶-۳۳۷ (عصم)">*</span>. </p> <p>و اما معنایی را که راغب برای عصمت انبیا (ع) کرد، گر چه معنای صحیحی است لیکن مثال زدنش به آیه مورد بحث درست نیست، برای اینکه آیه مورد بحث مربوط به عصمت انبیا نیست، وی خوب بود برای عصمت انبیا به آیات دیگری مثل می‌زد نه به آیه مورد بحث، و آن معنایی که برای عصمت انبیا کرده است اگر بخواهیم با آیات قرآنی تطبیق   <code class="page" rel="6,73"/> کنیم با آیه‌ <span class="aya" rel="4_113" data-words="19-42">و ما یضرونک من شیء و أنزل الله علیک الکتاب و الحکمة و علمک ما لم تکن تعلم و کان فضل الله علیک عظیما</span><span class="footnote" rel="1" title="اینها با کید خود بتو ضرری نمی‌رسانند، چه خدای نگهدار تو است قرآن و سنت را بتو نازل فرمود و شرایع و اخباری از پیغمبران گذشته بتو یاد داد که تو خود از آنها خبری نداشتی آری فضل خداوند بر تو عظیم است سوره نساء آیه ۱۱۳">*</span> بهتر تطبیق می‌شود. </p> <p>و اما عصمت در آیه مورد بحث ظاهرش اینست که به معنای نگهداری و حفاظت از شر مردم باشد، شری که انتظار می‌رفته متوجه نفس شریف رسول اللَّه (ص) شده و یا مانع مقاصد و هدفهای مقدس دینیش و یا موفقیت در تبلیغش و یا به نتیجه رسیدن زحماتش و سخن کوتاه آنچه مناسب ساحت مقدس اوست بشود، و این ربطی به مساله عصمت انبیا ندارد. </p> <p>و بهر حال از موارد استعمال این کلمه بدست می‌آید که این کلمه به معنای گرفتن و نگهداری است، بنا بر این استعمالش در معنی حفظ از قبیل استعاره لازم است برای ملزوم، چه لازمه حفظ گرفتن است، و اینکه عصمت از شر مردم را معلق گذاشت، و بیان نفرمود که آن شر چه شریست و مربوط به چه شانی از شؤون مردم است؟ آیا از قبیل کشتن و مسموم کردن و غافلگیر ساختن است؟ یا مقصود آزارهای روحی از قبیل دشنام و افترا است؟ یا از قبیل کارشکنی و بکار بردن مکر و خدعه است؟ و سخن کوتاه از بیان نوع شکنجه و آزار مردم سکوت کرد تا افاده عموم کند، و همه انواع آزارها را شامل شود، و لیکن از همه بیشتر همان کارشکنی ها و اقداماتی که باعث سقوط دین و کاهیدن رونق و نفوذ آن است به ذهن می‌رسد. </p> <h3> <span class="title" rel="5_67"><span class="phrase">مفهومی که کلمه <em rel="fa_5_67_20-20" data-sentence="15:115">ناس</em> متضمن آنست و مراد از <em rel="fa_5_67_20-20" data-sentence="92:81">ناس</em> در: <span class="aya" rel="5_67" data-words="17-21">و الله یعصمک من الناس</span></span> </span> </h3> <p>  <span class="phrase"><em rel="fa_5_67_20-20" data-sentence="0:2167">الناس</em> به معنای نوع انسان است نه انسان خاص، جامعی است که در صدق آن نه خصوصیات تکوینی از قبیل نر و مادگی دخالت دارد، و نه امتیازات غیر تکوینی، مانند داشتن علم و فضل و مال و نداشتن آنها، و از همین جهت که به همه افراد این جنس صادق است بیشتر در جماعت استعمال می‌شود و کمتر دیده شده است که به یک فرد <em rel="fa_5_67_20-20" data-sentence="346:1866">ناس</em> گفته شود و نیز از جهت اینکه این کلمه متضمن معنای انسانیت است، چه بسا دلالت بر مدح کند، البته این دلالت در مواردی است که در آن فضیلت به معنای انسانیت ملاحظه شده باشد، مانند این آیه: <span class="aya" rel="2_13" data-words="2-8">إذا قیل لهم آمنوا کما آمن الناس</span><span class="footnote" rel="2" title="سوره بقره آیه ۱۳">*</span> که در این آیه ناس ممدوح است، و مراد از آن کسانی‌اند که در آنها انسانیت که ملاک درک حق و تمیز آن از باطل است وجود داشته باشد، پس معنای آیه این می‌شود: وقتی به آنها گفته می‌شود ایمان آرید همانطوری که مردم کامل     <code class="page" rel="6,74"/> ایمان آوردند، و چه بسا بر عکس دلالت بر نکوهش کند، یعنی در پاره‌ای از موارد خست و پستی افرادی را برساند، و این در جایی است که گفتگو از امری باشد که محتاج به لحاظ پاره‌ای از فضائل انسانیت زائد بر آنچه در صدق اسم انسان لازم است باشد، مانند این آیه: <span class="aya" rel="30_30" data-words="18-23">و لکن أکثر الناس لا یعلمون</span><span class="footnote" rel="1" title="لیکن بیشتر مردم نمی‌فهمند سوره روم آیه ۳۰">*</span> چون بیشتر مردم فضائلی زائد بر اصل معنای انسانیت ندارند، و نیز مانند اینکه به کسی بگویی: خیلی به وعده‌های مردم اعتماد مکن و خیلی به جمعیت آنها غره مباش، و غرضت از این گفتار این باشد که وعده کسانی قابل اعتماد و جمعیتشان مایه پشت گرمی است که از فضلا و دارندگان ملکه وفا و ثبات عزم باشند، نه هر دو پایی که کلمه انسان بر او صادق باشد، گاهی هم نه بر مدح دلالت دارد و نه بر ذم، و این در جایی است که گفتگو در چیزی باشد که در آن تنها جنس انسانی بدون ملاحظه چیز دیگری دخیل باشد، مانند این آیه: <span class="aya" rel="49_13" data-words="1-20">یا أیها الناس إنا خلقناکم من ذکر و أنثی و جعلناکم شعوبا و قبائل لتعارفوا إن أکرمکم عند الله أتقاکم</span><span class="footnote" rel="2" title="هان ای مردم!آفریدیم شما را از نر و ماده‌ای و قرارتان دادیم شاخه شاخه و قبیله قبیله تا یکدیگر را بشناسید، محققا گرامی‌ترین شما پارساترین افراد شما است، براستی خداوند دانای با خبر است">*</span>.</span> </p> <p>زیرا در این آیه شریفه گفتگو از جنس انسانی است نه از انسان فاضل و یا ناقص، و بعید نیست که در آیه مورد بحث هم به همین معنا باشد، یعنی مراد از ناس سواد مسلمین باشد، سوادی که همه رقم اشخاص از مؤمن و منافق و بیمار دل بطور غیر متمایز و آمیخته با هم در آن وجود دارند، بنا بر این اگر کسی از چنین سوادی بیمناک باشد از همه اشخاص آن بیمناک خواهد بود، و چه بسا جمله‌ <span class="aya" rel="5_67" data-words="22-27">إن الله لا یهدی القوم الکافرین</span> هم این آمیختگی و عمومیت و بی نشانی را برساند، زیرا معلوم می‌شود کسانی از کفار بی نام و نشان در لباس مسلمین و در بین آنها بوده‌اند، و این هیچ بعید نیست، زیرا سابقا هم گفتیم که آیه مورد بحث بعد از هجرت و در ایامی نازل شده است که اسلام شوکتی بخود گرفته و جمعیت انبوهی به آن گرویده بودند، و معلوم است که در چنین ایامی صرفنظر از اینکه مسلمانان واقعی انگشت شمار بودند، سواد مسلمین سواد عظیمی بوده و ممکن بوده است کسانی از کفار خود را در بین آنها و بعنوان مسلمان جا بزنند، و عملیات خصمانه و کارشکنی‌های خود را بسهولت انجام دهند، و لذا می‌بینیم خداوند در مقام تعلیل جمله <span class="aya" rel="5_67" data-words="17-21">و الله یعصمک من الناس</span> می‌فرماید: <span class="aya" rel="5_67" data-words="22-27">إن الله لا یهدی القوم الکافرین</span>، چون بعد از اینکه وعده حفاظت به رسول خود می‌دهد، مخالفین را کفار   </p> <p>سوره حجرات آیه 13.  <code class="page" rel="6,75"/> می‌خواند. </p> <h3> <span class="title" rel="5_67">دو توضیح لازم در باره معنای جمله: <span class="aya" rel="5_67" data-words="17-21">و الله یعصمک من الناس</span> و جمله: <span class="aya" rel="5_67" data-words="22-27">إن الله لا یهدی القوم الکافرین</span> </span> </h3> <p> در اینجا این سؤال پیش می‌آید: همانطوری که از آیه مورد بحث استفاده می‌شود خداوند رسول خود را از شر کفار حفظ فرمود؟ و اگر چنین است پس آن همه آزار و محنت‌ها که از کفار و از امت خود دید چه بود؟ !و آیا این آیه با سایر آیات قرآنی که صریح‌اند در اینکه رسول اللَّه (ص) در راه تبلیغ دین محنت‌های طاقت‌فرسایی دیده منافات ندارد؟ !و آیا جز این است که رسول خدا خودش فرمود: هرگز هیچ پیغمبری به مقدار و مانند آزارهایی که من دیدم ندیده و همچنین این سؤال پیش می‌آید که این آیه می‌فرماید: خداوند کفار را هدایت نمی‌کند، آیا این جمله منافی سراپای قرآن و مخالف صریح عقل نیست؟ !خداوندی که خود تمامی وسایل هدایت را که یکی از آنها فرستادن انبیا و کتابهای آسمانی است فراهم فرموده، آیا معقول است همین خدای مهربان از طرفی به انبیای خود اصرار بورزد که بندگان مرا به خدایشان آشنا کنید و از طرفی خودش بفرماید: خداوند کفار را هدایت نمی‌کند مگر اینکه حجت خالص بر آنها تمام شود؟ !و آیا جز این است که ما به چشم خود می‌بینیم که خداوند کفار را یکی پس از دیگری هدایت می‌کند؟ !. جواب سؤال اولی اینست که خدای تعالی که فرموده‌ <span class="aya" rel="5_67" data-words="22-27">إن الله لا یهدی القوم الکافرین</span> در حقیقت جمله‌ <span class="aya" rel="5_67" data-words="17-21">و الله یعصمکمن الناس</span> را توضیح داده، به این معنا که در سعه اطلاق آن تصرف کرده و اطلاق آن را که شامل تمامی انواع محنت‌ها، چه آنهایی که ممکن بود در مقابل تبلیغ این حکم ببیند و چه غیر آن بود تقیید کرده است به آزارهایی که در خصوص این حکم و قبل از موفقیت به اجرای آن ممکن بود از دشمنان برسد، حالا یا به این بوده که آن جناب را در حین تبلیغ این حکم بقتل برسانند، و یا بر او شوریده و اوضاع را دگرگون سازند، و یا او را به باد تهمت‌هایی که باعث ارتداد مردم است گرفته و یا حیله‌ای بکار برند که این حکم را قبل از اینکه به مرحله عمل برسد خفه کرده و در گور کنند، و لیکن خدای تعالی کلمه حق و دین مبین خود را بر هر چه بخواهد و هر کجا و هر وقت و هر کس که بخواهد اقامه و اظهار می‌نماید، کما اینکه در کلام عزیز خود فرموده: <span class="aya" rel="4_133" data-words="1-14">إن یشأ یذهبکم أیها الناس و یأت بآخرین و کان الله علی ذلک قدیرا</span><span class="footnote" rel="1" title="اگر بخواهد شما را هلاک نموده ملت دیگری را به وجود می‌آورد، و خداوند بر این معنا قادر بوده و هست سوره نساء آیه ۱۳۳">*</span>. </p> <p>و اما جواب از سؤال دوم: باید دانست که مقصود از کفر در اینجا، کفر به خصوص   <code class="page" rel="6,76"/> آیه‌ایست که متضمن حکم مورد بحث است، حکمی که جمله <span class="aya" rel="5_64" data-words="23-27">ما أنزل إلیک من ربک</span> -آنچه از پروردگارت بتو نازل شده اشاره به آن دارد، کما اینکه در آیه حج، مخالفین خصوص حج را کافر خوانده و فرموده: <span class="aya" rel="3_97" data-words="21-28">و من کفر فإن الله غنی عن العالمین</span><span class="footnote" rel="1" title="و کسی که کفر ورزید (بداند) که محققا خداوند بی نیاز از همه عالمیان است سوره آل عمران آیه ۹۷">*</span> نه کفری که به معنای استکبار از اصل دین و از اقرار به شهادتین است، زیرا کفر به این معنا با مورد آیه مناسبت ندارد، مگر اینکه کسی بگوید مراد از <span class="aya" rel="5_67" data-words="5-9">ما أنزل إلیک من ربک</span> مجموع دین و قرآن است، که ما سابقا جوابش را داده و این حرف را نپذیرفتیم، و بنا بر این مراد از هدایت هم هدایت به راه راست نیست، بلکه مراد هدایت به مقاصد شوم آنها است، و معنایش این است که خداوند ابزار کار و اسباب موفقیت آنان را در دسترسشان قرار نمی‌دهد، نظیر این آیه که می‌فرماید: <span class="aya" rel="63_6" data-words="13-18">إن الله لا یهدی القوم الفاسقین</span><span class="footnote" rel="2" title="محققا خداوند هدایت نمی‌کند فاسقین و تبهکاران را سوره منافقین آیه ۶">*</span> و این آیه: <span class="aya" rel="2_258" data-words="42-47">و الله لا یهدی القوم الظالمین</span><span class="footnote" rel="3" title="و خداوند هدایت نمی‌کند قوم ستمگر را سوره بقره آیه ۲۵۸">*</span> که معلوم است مراد از هدایت در این دو آیه هدایت به فسق و ظلم است، و ما سابقا در جلد دوم این کتاب راجع به این هدایت بحث کردیم. </p> <p>پس معنای آیه اینست که خداوند آنها را مطلق العنان نمی‌گذارد تا هر لطمه که بخواهند به دین و به کلمه حق وارد آورده و نوری را که از جانب خود نازل کرده خاموش کنند، چون بطور کلی کفار و ظالمین و فاسقین از شومی و بدی که دارند همواره در پی تغییر سنت خداوند، و می‌خواهند سنتی را که بین خلق خدا جاری است و مسیر اسبابی را که یکی پس از دیگری در راه تحصیل مسببات در جریانند عوض کرده اسبابی را که همه اسباب هدایت و فضیلتند و بین آنها و اینکه نام گناه بر آنها اطلاق شود فرسنگ‌ها فاصله است، آلوده کرده و بسوی مقاصد باطل و فاسد خود منحرف کنند، آری آنان اینطور می‌خواهند و لیکن قدرت و شوکت‌شان که آن را هم خدا ارزانیشان داشته خداوند را زبون و عاجز نمی‌کند، هر چند مساعی‌شان آنان را احیانا و در چند قدم کوتاه پیشرفت دهد و در نتیجه، کارشان سامان یابد و به مقاصد پلید خود نائل شوند و لیکن این استعلا و استقامت کارهایشان جز برای مدت کوتاهی دوام نیافته و بالآخره تباه خواهد شد، بلکه خداوند آنان را در چاهی که برای مسلمین کنده بودند در خواهد انداخت، آری‌ <span class="aya" rel="35_43" data-words="7-13">و لا یحیق المکر السیئ إلا بأهله</span><span class="footnote" rel="4" title="مکر بد و دامی که تنیده میشود جز گریبان صاحبش را نمی‌گیرد و جز بر او مسلط و محیط نمی‌شود سوره فاطر آیه ۴۳">*</span>. </p> <h3>بحث روایتی</h3> <h3> <span class="title" rel="5_67"> (روایاتی در ذیل آیه شریفه: <span class="aya" rel="5_67" data-words="1-4">یا أیها الرسول بلغ...</span>، شان نزول آن و ابلاغ ولایت علی (ع) در غدیر خم) </span> </h3> <p> در تفسیر عیاشی از ابی صالح از ابن عباس و جابر بن عبد اللَّه روایت شده که گفته‌اند: خدای تعالی نبی خود محمد (ص) را مامور کرد که علی (ع) را بعنوان علمیت در بین مردم نصب کرده و مردم را به ولایت وی آگاهی دهد، و از همین جهت رسول اللَّه (ص) ترسید مردم متهمش ساخته و زبان به طعنش گشوده بگویند: در بین همه مسلمانان علی را نامزد این منصب کرده است، و لذا خدای تعالی این آیه را فرو فرستاد: <span class="aya" rel="5_67" data-words="1-3">یا أیها الرسول...</span> ناگزیر رسول اللَّه (ص) در روز غدیر خم به امر ولایت علی (ع) قیام نمود.<span class="footnote" rel="1" title="تفسیر عیاشی ج ۱ ص ۳۳۱ ح ۱۵۲">*</span> و در همان کتاب از حنان بن سدیر از پدرش از امام ابی جعفر (ع) روایت می‌کند که آن حضرت فرمود: وقتی که جبرئیل در حیات رسول اللَّه (ص) در حجة الوداع برای اعلان ولایت علی (ع) نازل شد و این آیه را فرود آورد: <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span> رسول اللَّه (ص) سه روز در انجام آن مکث کرد تا رسید به جحفه، و در این سه روز از ترس مردم دست علی را نگرفت و او را بالای دست خود بلند نکرد، تا اینکه در روز غدیر در محلی که آن را <em>مهیعة</em> می‌گفتند بار گرفته و پیاده شد، آن گاه دستور داد بانگ نماز سر داده و مردم را برای نماز دعوت کنند، مردم هم بر حسب معمول اجتماع کردند، رسول اللَّه (ص) در برابرشان قرار گرفت و فرمود: چه کسی از خود شما به شما اولویت دارد؟ همه به بانگ بلند عرض کردند خدا و رسول، آن گاه بار دیگر همین کلام را تکرار کرد و همه همان جواب را دادند، بار سوم نیز همان را پرسید و همان جواب را شنید، و سپس دست علی را گرفته فرمود: هر که من مولای اویم علی مولای اوست، پروردگارا دوست بدار دوستداران علی را و دشمن بدار کسی را که با علی دشمنی کند و یاری کن هر که را که به علی یاری دهد، و تنها بگذار کسی را که در موقع حاجت علی را تنها بگذارد، چون که علی از من و من از علی هستم، و علی نسبت به من بمنزله هارون است نسبت به موسی، با این تفاوت که بعد از موسی   <code class="page" rel="6,78"/> پیغمبرانی بودند و پس از من پیغمبری نخواهد بود<span class="footnote" rel="1" title="تفسیر عیاشی ج ۱ ص ۳۳۲ ح ۱۵۳">*</span>. </p> <p>باز در همان کتاب از ابی الجارود از ابی جعفر (ع) روایت شده است که فرمود: وقتی خدای تعالی آیه‌ <span class="aya" rel="5_67" data-words="1-27">یا أیها الرسول بلغ ما أنزل إلیک من ربک و إن لم تفعل فما بلغت رسالته و الله یعصمک من الناس إن الله لا یهدی القوم الکافرین</span> را بر نبی خود نازل فرمود، رسول اللَّه (ص) دست علی (ع) را در دست گرفته آن گاه فرمود: ای مردم هیچ کدام از انبیایی که قبل از من مبعوث شدند جز این نبود که پس از مدتی زندگی دعوت خدای را اجابت کرده و رخت به سرای دیگر می‌کشیدند، و من نیز در این نزدیکی‌ها پذیرای آن دعوت خواهم شد، و به سرای دیگر انتقال خواهم یافت. ای مردم من به نوبه خود مسئولم و شما هم به نوبه خود مسئولید، آن روزی که از شما بپرسند حال مرا چه خواهید گفت؟ همگی عرض کردند: ما شهادت می‌دهیم که تو وظیفه تبلیغی خود را انجام دادی، و آنچه که باید به ما برسانی رسانیدی، و خیر خواه ما بودی، و آنچه بر عهده داشتی انجام دادی، خداوند به بهترین جزائی که به مرسلین داده است جزایت دهد آن گاه آن حضرت به خدای خود عرض کرد: پروردگارا تو بر شهادت اینها شاهد باش، آن گاه روی به مردم کرده فرمود: ای گروه مسلمین که در اینجا حضور دارید میباید غایبین را به ماجرا خبر دهید که من اینک به عموم مسلمین روی زمین و گروندگان به دین اسلام وصیت می‌کنم به ولایت علی  (ع)، با خبر باشید که ولایت علی ولایت من است و این عهدی است که خداوند به من سپرده بود، و به من دستور داده بود که آن را به شما ابلاغ کنم، آن گاه سه مرتبه فرمود: آیا همه شنیدید؟ در آن میان یکی عرض کرد: آری به خوبی شنیدیم یا رسول اللَّه.<span class="footnote" rel="2" title="تفسیر عیاشی ج ۱ ص ۳۳۴ ح ۱۵۵">*</span> و صاحب بصائر باسناد خود از فضیل بن یسار از ابی جعفر (ع) روایت می‌کند که آن حضرت در تفسیر آیه مورد بحث فرمودند: آنچه از ناحیه پروردگار نازل شده بود همان ولایت علی (ع) بود.<span class="footnote" rel="3" title="بصائر الدرجات ص ۵۱۵ ح ۴۰">*</span> مؤلف: مرحوم کلینی در کافی به اسناد خود از ابی الجارود از امام ابی جعفر  (ع) نقل می‌کند که در حدیث مفصلی فرموده‌اند: آیه شریفه در باره ولایت علی  (ع) نازل شده است.<span class="footnote" rel="4" title="کافی ج ۱ ص ۲۹۰ ح ۶">*</span>         <code class="page" rel="6,79"/> و صدوق (علیه الرحمه) در معانی الاخبار به اسناد خود از محمد بن فیض بن مختار از پدرش از امام ابی جعفر (ع) نقل کرده که آن جناب در ضمن حدیث مفصلی همین معنا را فرموده است.<span class="footnote" rel="1" title="معانی الاخبار">*</span> و نیز این معنا را عیاشی از ابی الجارود در حدیث طویلی و هم از عمرو بن یزید در حدیث مختصری از امام ابی عبد اللَّه (ع) روایت کرده است.<span class="footnote" rel="2" title="تفسیر عیاشی ج ۱ ص ۲۳۳ ح ۱۵۴">*</span> و از تفسیر ثعلبی نقل شده که از امام جعفر بن محمد (ع) نقل کرده که آن حضرت فرمود: آیه شریفه‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> در باره فضیلت علی  (ع) است، و از همین جهت وقتی این آیه نازل شد رسول اللَّه (ص) دست علی (ع) را گرفت و فرمود: هر که من مولای اویم اینک علی مولای اوست.<span class="footnote" rel="3" title="بار الها اگر این مطلب حق و از ناحیه تو است سنگی از آسمان بر ما بباران سوره انفال آیه ۳۳">*</span> و نیز از ثعلبی نقل شده است که در ذیل این آیه به اسناد خود از کلبی از ابی صالح از ابن عباس نقل کرده که گفت: آیه در باره علی بن ابی طالب (ع) نازل شده، زیرا خدای تعالی به رسول خود دستور داد که در باره ولایت علی تبلیغ کند، آن جناب هم دست علی را گرفت و فرمود: هر که من مولای اویم علی مولای اوست، بار الها داخل کن بولایت خود آن کسی را که دارای ولای علی است، و دشمن بدار آن کس را که دشمن علی است<span class="footnote" rel="4" title="امروز تکمیل کردم برای شما دین شما را و تمام نمودم بر شما نعمت خود را و از بین ادیان، اسلام را برای شما انتخاب نمودم سوره مائده آیه ۳">*</span>. </p> <p>و در تفسیر برهان از ابراهیم ثقفی نقل می‌کند که به اسناد خود از خدری و از بریده اسلمی و از محمد بن علی نقل می‌کند که گفته‌اند: آیه در روز غدیر و در شان علی  (ع) نازل شده است<span class="footnote" rel="5" title="تفسیر البرهان ج ۱ ص ۴۹۰ ح ۱۱">*</span>. </p> <p>و از تفسیر ثعلبی است که در معنای آیه گفته که حضرت ابی جعفر محمد بن علی  (ع) فرمود: معنای آیه اینست که آنچه در باره علی (ع) از ناحیه پروردگارت به سویت فرود آمده تبلیغ کن<span class="footnote" rel="6" title="غایة المرام ص ۸۰ ح ۲۰">*</span>. </p> <h3> <span class="title" rel="5_67">روایتی در مورد نصب امیر المؤمنین (ع) به ولایت و قصه حارث بن نعمان که صاحب تفسیر المنار نقل کرده و سپس بر آن اشکالاتی ایراد نموده</span> </h3> <p> و در تفسیر المنار از تفسیر ثعلبی نقل می‌کند که گفته است: این گفتار رسول اللَّه  (ص) همه جا و در همه بلاد منتشر شد، تا به گوش حارث بن نعمان فهری رسید، حارث بی درنگ شتر خود را سوار شد و شرفیاب حضور رسول اللَّه (ص) گردید، و           <code class="page" rel="6,80"/> آن حضرت آن موقع در ابطح بودند، حارث از شتر خود فرود آمده و بند بر پای آن نهاد و نزدیک شد، آن گاه روی به آن جناب نموده و در حالی که آن حضرت در بین جمعی از اصحابش بود عرض کرد: یا محمد!تو از ناحیه پروردگارت به ما دستور دادی که به وحدانیت خداوند و رسالت تو شهادت دهیم، ما نیز پذیرفتیم، آن گاه به ما گفتی چه و چه (و همه احکام را ذکر کرد) و ما قبول کردیم، و این همه اطاعت از ما تو را کفایت نکرد تا دو بازوی پسر عمت را کشیده و او را بر همه ما سروری دادی، و گفتی: هر که من مولای اویم علی مولای او است، اینک آمده‌ام از تو بپرسم داستان سروری پسر عمت از ناحیه خود تو است یا از ناحیه خداست؟. </p> <p>رسول اللَّه (ص) فرمود: سوگند به آن خدایی که جز او معبودی نیست آن نیز مانند همه دستوراتم از ناحیه خداست، حارث بسوی مرکب خود برگشت و در حالی که می‌گفت: بار الها اگر این مطلب حق است و از ناحیه تو است سنگی از آسمان بر ما بباران، و یا عذابی دردناک بر ما نازل کن، هنوز به شتر خود نرسیده بود که خدای تعالی او را هدف سنگ ریزه‌ای قرار داده بطوری که از فرق سرش فرو رفت و از پائین تنش بیرون آمده و هلاکش ساخت، و در باره همین واقعه در سوره معارج این دو آیه <span class="aya" rel="70_1-2" data-words="1-8">سأل سائل بعذاب واقع.، للکافرین لیس له دافع</span><span class="footnote" rel="1" title="سائلی از خدا عذابی را درخواست کرد که بر کفار نازل شدنی بود و کسی نمی‌تواند از وقوع آن جلوگیری کند سوره معارج آیه ۱">*</span> را فرستاد این بود پاره‌ای از آن حدیث که صاحب المنار از ثعلبی نقل می‌کند.<span class="footnote" rel="2" title="تفسیر المنار ج ۶ ص ۴۶۴">*</span> مؤلف: صاحب المنار بعد از نقل این حدیث در کتاب خود اینطور می‌گوید: و این روایت از روایات ساختگی و مجعول است، و لذا قابل اعتماد نیست، علاوه بر این سوره معارج در مکه نازل شده، و آیه‌ <span class="aya" rel="8_32" data-words="4-11">اللهم إن کان هذا هو الحق من عندک</span><span class="footnote" rel="3" title="غایة المرام ص ۳۳۵ ح ۸">*</span> در سوره انفال است، و سوره انفال بعد از هجرت و پس از جنگ بدر و چند سال قبل از نزول سوره مائده نازل شده است، چطور ممکن است دو آیه از دو سوره که یکی مکی و دیگر مدنی است در شان یک حادثه نازل شده باشند؟ و حقیقت امر این است که دو آیه اول سوره معارج حکایت از مطلبی است که بعضی از کفار قریش قبل از هجرت می‌گفته‌اند، علاوه بر این ظاهر روایت این است که حارث بن نعمان فهری از مسلمانان بوده، و در این قضیه مرتد شده است، و حال آنکه در بین       <code class="page" rel="6,81"/> صحابه کسی را به چنین نام و نشان سراغ نداریم، و دیگر اینکه این روایت می‌گفت داستان حارث در ابطح رخ داده، و ابطح نام موضعی است در مکه، و رسول اللَّه (ص) بعد از حجة الوداع و غدیر به مدینه تشریف برد، و دیگر مکه را ندید تا از دنیا رحلت کرد<span class="footnote" rel="1" title="تفسیر المنار ج ۶ ص ۴۶۴">*</span>. </p> <h3> <span class="title" rel="5_67">رد اشکالاتی که صاحب المنار بر روایت فوق الذکر ایراد نموده است</span> </h3> <p> این بود چند خدشه که صاحب المنار به روایت وارد کرده، و خواننده محترم می‌داند که وی چگونه در چند جا از کلام خود تحکم کرده، و سخن بیهوده گفته است. </p> <p>یکی آنجا که گفته است: روایت ساختگی و مجعول است و سوره‌ معارج مکی است، و لا بد دلیل گفتارش مطلبی است که در روایات از ابن عباس و ابن زبیر نقل شده، و چه خوب بود می‌فهمیدیم با اینکه دلیل ما هم روایت و دلیل و اعتماد او هم به روایت است چه ترجیحی در روایت مورد اعتماد او هست با اینکه هر دو خبر واحدند؟ و بر فرض که سوره معارج مکی باشد کما اینکه مضمون خیلی از آیاتش هم این احتمال را تایید می‌کند و لیکن او چه دلیلی دارد بر اینکه هیچ یک از آیات آن مدنی نیست؟ ممکن است دو آیه اولش که مورد بحث ما هستند مدنی باشند، کما اینکه همین سوره مائده هم مدنی است، و در اواخر عمر رسول اللَّه  (ص) نازل شده، و در عین حال او و هم مسلکانش اصرار دارند که یکی از آیات آن یعنی آیه مورد بحث مکی و نزولش در اوایل بعثت اتفاق افتاده است. بنا بر این وقتی به اعتراف آقایان جایز باشد سوره مائده مدنی و آیه مورد بحث از آیات آن مکی باشد چه عیبی دارد که سوره معارج هم مکی باشد؟ و دو آیه اول آن مدنی. </p> <p>اما اینکه گفته است: آیه مزبور حکایت می‌کند گفتاری را که بعضی از کفار قریش قبل از هجرت گفته‌اند، این هم تحکم و بدون دلیل حرف زدن است، زیرا گیرم که سوره انفال قبل از سوره مائده نازل شده باشد، این کجا دلیل می‌شود بر اینکه در موقع تالیف قرآن بعضی از آیاتی که بعد از انفال نازل شده در انفال قرار نداده باشند، کما اینکه آیات ربا و آیه‌ <span class="aya" rel="2_281" data-words="1-7">و اتقوا یوما ترجعون فیه إلی الله</span><span class="footnote" rel="2" title="و بپرهیزید از روزی که در آن روز به سوی خدا بر می‌گردید سوره بقره آیه ۲۸۱">*</span> که به نظر آقایان، آخرین آیه‌ایست که بر رسول اللَّه (ص) نازل شده است در سوره بقره قرار گرفته، با اینکه سوره بقره در اوایل هجرت نازل شده، و این آیات چند سال قبل از آن نازل شده‌اند. </p> <p>و اما اینکه گفته است: آیه‌ <span class="aya" rel="8_32" data-words="1-9">و إذ قالوا اللهم إن کان هذا هو الحق...</span> حکایت از گفتاریست که کفار قبل از هجرت می‌گفته‌اند، این نیز تحکم دیگری است، صرفنظر از اینکه     <code class="page" rel="6,82"/> سیاق آیه دلیل بر خلاف آنست، برای اینکه کسی که عارف به اسلوب کلام باشد هیچ گاه شک نمی‌کند که آیه‌ <span class="aya" rel="8_32" data-words="4-20">اللهم إن کان هذا هو الحق من عندک فأمطر علینا حجارة من السماء أو ائتنا بعذاب ألیم</span> از آنجایی که مشتمل است بر جمله‌ <span class="aya" rel="8_32" data-words="5-11">إن کان هذا هو الحق من عندک</span> که هم اسم اشاره <em>هذا</em> و هم ضمیر فصل <em>هو</em> و هم کلمه <em>حق</em> که بر سر آن  <em>الف</em> و <em>لام</em> در آمده و هم کلمه <em>من عندک</em> در آن بکار رفته است، کلامی نیست که یک بت‌پرست آن را بگوید، بلکه این کلام، کلام کسی است که به مقام ربوبیت ایمان و اذعان داشته و معتقد است که امور حقه از ناحیه آن مقام سرچشمه می‌گیرد، و جمیع شرایع از آن ناحیه نازل می‌شود، چنین کسی است که اگر احیانا در باره امری که دیگری ادعا می‌کند که آن امر حق است نه غیر آن و ادعا می‌کند که این امری است از ناحیه خدا، توقف کند و در تشخیص حقانیت و صدق گفتار او سر بگریبان فرو ببرد، و نتواند حق را بفهمد، ناچار از فرط خستگی و ملالت از زندگی سیر شده بجان خود نفرین کند، نه کسی که اصلا از این کوزه آب نمی‌خورد، و سر و کارش همه با بت و بتکده است، او چه باک دارد از اینکه این حرف حق باشد یا نه، او خدا و پیغمبر را قبول ندارد چه رسد به یک مساله جزئی. </p> <p>و اما اینکه گفت: ظاهر روایت این است که حارث بن نعمان از مسلمانان بوده و در این قضیه مرتد شده است‌، و حال آنکه در بین صحابه کسی را به چنین نام و نشان سراغ نداریم، این نیز تحکم دیگری است، برای اینکه از ایشان سؤال می‌شود کدام یک از علمای رجال چنین قدرتی بخرج داده که عموم اشخاصی را که رسول اللَّه (ص) را دیدار کرده و به وی ایمان آورده و یا پس از ایمان مرتد شده‌اند بدست آورده و ترجمه آنها را ضبط کرده باشد؟ و اگر شما چنین ضبطی را سراغ دارید چه مانعی دارد که روایت ثعلبی هم راجع به یکی از آن مرتدین باشد. </p> <p>و اما اینکه گفت: ابطح نام موضعی است در مکه و رسول اللَّه (ص) بعد از حجة الوداع و داستان غدیر به مکه تشریف نبرده، از این کلام برمی‌آید که صاحب المنار لفظ  <em>ابطح</em> را به معنای اصلی خود که عبارتست از ریگ‌زار نگرفته، بلکه به معنای مستحدث آن که نام موضعی است در مکه گرفته است، و دلیلی هم بر این مطلب ندارد، بلکه دلیل بر خلاف آن در دست هست، یکی همین روایت و روایات دیگری که مدینه را هم ابطح خوانده‌اند، و چه بسا از این شعر هم استفاده شود: <span class="poem">نجوت و قد بل المرادی سیفه‌ / من ابن ابی شیخ الاباطح طالب</span>  من نجات یافتم در حالتی که مرادی (ابن ملجم لعنه اللَّه) شمشیر خود را به خون سر<code class="page" rel="6,83"/> علی فرزند ابو طالب که شیخ و بزرگ ابطح‌ها است آب داد ، زیرا در این شعر، هم مکه و هم اطراف آن ابطح نامیده شده. </p> <p>صاحب مراصد الاطلاع گفته است: <em>ابطح</em>  (بفتح الف و سکون با و فتح طاء و حاء بی نقطه) به معنای بستر سیل است که دارای ریگهای ریز باشد، ابن درید هم گفته: ابطح و بطحا شن نرمی است که سیلاب آن را بر روی زمین فرش می‌کند، ابو زید گفته: ابطح اثری است که از سیل باقی می‌ماند، چه بستر سیل وسیع باشد و چه تنگ، و شهر <em>مکه</em> و <em>منا</em> را ابطح می‌گویند به ملاحظه اینکه فاصله بستر سیل از هر دو به یک اندازه است، بلکه فاصله آن نسبت به منا کمتر است، و بین آن و منا محلی است بنام محصب و بین آن و مکه خیف بنی کنانه است، و بعضی گفته‌اند بین آن و منا ذو طوی است، و صحیح نیست.<span class="footnote" rel="1" title="مراصد الاطلاع علی اسماء الامکنة ص ۱۷">*</span> از همه اینها گذشته روایتی را که ثعلبی نقل کرده بعینه دیگران هم نقل کرده‌اند، و در نقل آنها کلمه ابطح دیده نمی‌شود و آن نقل همان است که بزودی از مجمع البیان و او از جمهور و هم چنین غیر آن خواهد آمد. </p> <p>علاوه بر این، بعد از همه اینها می‌گوییم: روایت از اخبار متواتره و یا خبری که قرینه قطعی بر صحتش اقامه شده باشد نیست که قابل این همه بحث باشد، بلکه خبر واحد است که ما سابقا در ابحاث گذشته بنظر خواننده رساندیم که بنای ما بر این نیست که در غیر احکام فرعیه بر این گونه اخبار اعتماد کنیم، و این نه ما تنهاییم، بلکه اصولا همه عقلا بنایشان بر این است، اگر در همه طوایف بشری تفحص کنیم خواهیم یافت که همه آنها بنایشان بر این است که جز در محاورات روزمره خود به اخبار آحاد اعتماد نکنند، این مقدار هم که ما بحث کردیم برای این بود که در قبال خصم که روایت را به باد خدشه و اشکال گرفته و می‌خواست بدون دلیل صحیح، روایت را ساختگی و مجعول قلمداد کند و با علم به اینکه اشکالاتش وارد نیست سکوت نکرده باشیم. </p> <p>طبرسی در مجمع البیان می‌فرماید: سید ابو الحمد ما را خبر داد که حاکم ابو القاسم حسکانی از ابو عبد اللَّه شیرازی از ابو بکر جرجانی از ابو احمد بصری از محمد بن سهل از زید بن اسماعیل مولای انصار از محمد بن ایوب واسطی از سفیان بن عیینه از جعفر بن محمد  (ع) از پدران بزرگوار خود که وقتی رسول اللَّه (ص) در روز غدیر خم علی را نصب کرد، فرمود: هر که من مولای اویم اینک علی بن ابی طالب مولای اوست، و این مطلب   <code class="page" rel="6,84"/> در شهرها پخش شد تا به گوش نعمان بن حارث فهری رسید، حارث عرض کرد: به ما دستور دادی به کلمه لا اله الا اللَّه و اینکه تو رسول اللهی شهادت دهیم، دستور دادی جهاد و حج کنیم، نماز و روزه و زکات را بجا آریم، به این همه اطاعت اکتفاء نکردی تا اینکه این پسر را به سروری ما منصوب نموده و گفتی: هر که من مولای اویم علی مولای اوست، حالا بگو ببینم این مطلب از ناحیه تو است یا از ناحیه خداست؟ حضرت فرمود آری، سوگند به آن خدایی که جز او معبودی نیست این نیز از ناحیه خداست، نعمان بن حارث در حالی که می‌گفت: <span class="aya" rel="8_32" data-words="4-16">اللهم إن کان هذا هو الحق من عندک فأمطر علینا حجارة من السماء</span>، از نزد رسول اللَّه  (ص) برگشت. </p> <p>خداوند هم سنگی بر سرش کوبید و هلاکش نمود و آیه‌ <span class="aya" rel="70_1" data-words="1-4">سأل سائل بعذاب واقع</span> را راجع به همین واقعه نازل فرمود.<span class="footnote" rel="1" title="مجمع البیان ج ۱۰ ص ۳۵۲">*</span> مؤلف: همین مضمون را کلینی در کافی روایت کرده است.<span class="footnote" rel="2" title="کافی ج ۸ ص ۵۷ ح ۱۸">*</span> و حافظ ابو نعیم در کتاب نزول القرآن حدیث زیر را با حذف چند نفر از وسط از سلسله سند تا علی بن عامر نقل می‌کند که او از ابی الحجاف از اعمش از عطیه نقل کرده<span class="footnote" rel="3" title="فتح القدیر، ج ۲، ص ۵۷">*</span> که گفت: این آیه شریفه در باره علی (ع) به رسول اللَّه (ص) نازل شد: <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span> و خدای تعالی نیز فرمود: <span class="aya" rel="5_3" data-words="51-63">الیوم أکملت لکم دینکم و أتممت علیکم نعمتی و رضیت لکم الإسلام دینا</span><span class="footnote" rel="4" title="غایة المرام ص ۸۰ ح ۲۰">*</span>. </p> <p>و نقل شده است که مالکی در کتاب فصول المهمه خود گفته است: امام ابو الحسن واحدی در کتاب خود موسوم به اسباب النزول به سند خود حدیثی را تا ابی سعید خدری رفع می‌کند<span class="footnote" rel="5" title="رفع سند عبارتست از حذف قسمتی از روات آن">*</span> که او گفته آیه <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> در روز غدیر خم و در باره علی (ع) نازل شده است.<span class="footnote" rel="6" title="الفصول المهمه ص ۴۲">*</span> مؤلف: همین روایت را صاحب فتح القدیر از ابن ابی حاتم و ابن مردویه و ابن عساکر             <code class="page" rel="6,85"/> نقل کرده که آنان نیز آن را از ابی سعید خدری نقل کرده‌اند، در در المنثور هم همین طور نقل شده است.<span class="footnote" rel="1" title="فتح القدیر، ج ۲ ص ۵۷">*</span><span class="footnote" rel="2" title="الدر المنثور، ج ۲، ص ۲۹۸">*</span> و اما غدیر خم، <em>خم</em>  (به ضم خاء نقطه‌دار و تشدید میم و تنوین آن) چنان که محیی الدین نووی گفته است، اسم بستانی است در سه میلی جحفه، که در کنار آن بستان، غدیر یعنی گودالی است معروف به گودال خم، یعنی گودال نزدیک به بستان خم، و در فتح القدیر نقل شده که ابن مردویه از ابن مسعود روایت کرده که گفت: ما در عهد رسول اللَّه  (ص) بسیار می‌خواندیم: یا ایها الرسول بلغ ما انزل الیک من ربک ان علیا مولی المؤمنین و ان لم تفعل فما بلغت رسالته و اللَّه یعصمک من الناس .<span class="footnote" rel="3" title="فتح القدیر ج ۲ ص ۵۷">*</span> مؤلف: آنچه از اخبار در اینجا نقل شد مختصری است از اخبار زیادی که دلالت دارد بر اینکه آیه‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span> در باره علی (ع) در روز غدیر خم نازل شده است، و اما حدیث غدیر یعنی فرمایشی را که رسول اللَّه (ص) آن روز در باره علی (ع) فرمود، خود حدیثی است متواتر که هم از طرق شیعه و هم از طرق اهل سنت به بیشتر از صد طریق و از جمع کثیری از صحابه نقل شده است، از آن جمله: </p><h3> <span class="title" rel="5_67">نام جمعی از صحابه رسول اللَّه (ص) که حدیث غدیر را نقل کرده‌اند</span> </h3> <p> 1-براء بن عازب،2-زید بن ارقم،3-ابو ایوب انصاری،4-عمر بن خطاب،5-علی بن ابی طالب (ع)،6-سلمان فارسی،7-ابو ذر غفاری،8-عمار بن یاسر،9-بریده، 10-سعد بن ابی وقاص،11-عبد اللَّه بن عباس،12-ابو هریره،13-جابر بن عبد اللَّه، 14-ابو سعید خدری،15-انس بن مالک،16-عمران بن حصین،17-ابن ابی اوفی، 18-سعدانه،19-همسر زید بن ارقم،. علاوه بر این، همه امامان اهل بیت (ع) بر صحت آن اجماع دارند، مخصوصا علی (ع) در میدان کوفه (رحبه) مردم را راجع به این حدیث سوگند داد که هر کس در غدیر خم حاضر بوده و آن را از رسول اللَّه (ص) شنیده برخیزد و شهادت دهد، جمع کثیری برخاستند و بر صحت آن و اینکه در روز غدیر خم به گوش خود از رسول اللَّه (ص) شنیده‌اند گواهی دادند. </p> <p>و در بسیاری از این روایات دارد که رسول اللَّه (ص) فرمود: ایها الناس آیا مگر معتقد نبودید که من اولایم به مؤمنین از خود آنها؟ گفتند چرا، فرمود: هر کس که من       <code class="page" rel="6,86"/> مولای اویم علی مولای اوست، کما اینکه احمد بن حنبل<span class="footnote" rel="1" title="مسند احمد ج ۵ ص ۳۶۶">*</span> و همچنین دیگران بطرق زیادی حدیث را اینطور نقل کرده‌اند، و چه بسیار کتابهایی که تنها در خصوص این یک حدیث و بدست آوردن عده طرق روایتی آن و بحث در باره متن آن چه به قلم علمای اهل سنت و چه به قلم علمای شیعه تالیف شده است که بقدر کفایت در آنها در باره حدیث شریف غدیر بحث شده است. </p> <h3> <span class="title" rel="5_67">روایاتی دیگر از طرق عامه که شان نزول آیه شریفه را داستانهایی مختلف نقل می کنند</span> </h3> <p> و جوینی در کتاب السمطین به اسناد خود از ابی هریره روایت می‌کند که گفت: رسول اللَّه (ص) فرمود: در شب معراج وقتی مرا بطرف آسمان هفتم سیر دادند از زیر عرش ندایی بگوشم آمد که می‌گفت: راستی علی آیت خدا است و دوست مؤمنین، علی را به مردم معرفی کن. وقتی رسول اللَّه (ص) از معراج فرود آمد آن ندا را فراموش کرد، لذا آیه‌ <span class="aya" rel="5_67" data-words="1-27">یا أیها الرسول بلغ ما أنزل إلیک من ربک و إن لم تفعل فما بلغت رسالته و الله یعصمک من الناس إن الله لا یهدی القوم الکافرین</span> برای یادآوریش نازل شد.<span class="footnote" rel="2" title="فرائد السمطین ج ۲ ص ۵۷">*</span> و در فتح القدیر است که ابن ابی حاتم از جابر بن عبد اللَّه روایت می‌کند که گفت: وقتی رسول اللَّه (ص) از غزوه بنی انمار برمی‌گشت در ذات الرقیع در محلی مشرف بر نخلستانی فرود آمد و در حالی که بر لب چاهی نشسته و پاهای مبارک را در چاه انداخته بودند مردی از بنی النجار بنام وارث به رفقای خود گفت: من محمد را خواهم کشت، رفقایش پرسیدند چگونه؟ گفت: به او می‌گویم شمشیرت را به من ده، وقتی به من داد، با همان شمشیر او را می‌کشم. این بگفت و نزدیک آن حضرت آمد و عرض کرد: ای محمد شمشیر خود را به من ده تا ببویم، حضرت شمشیر خود را به وی داد، در همان لحظه دستش به لرزه در آمد و شمشیر از دستش به زمین افتاد، رسول اللَّه (ص) فرمود: خدا نگذاشت آنچه می‌خواستی انجام دهی، بعد از این واقعه خدای تعالی این آیه را فرو فرستاد: <span class="aya" rel="5_67" data-words="1-7">یا أیها الرسول بلغ ما أنزل إلیک...</span><span class="footnote" rel="3" title="غایة المرام ص ۸۰ ح ۲۰">*</span>. </p> <p>مؤلف: صاحب فتح القدیر بعد از نقل این خبر گفته است که ابو حبان همین روایت را در صحیح خود نقل کرده، و نیز ابن مردویه از ابی هریره نظیر این داستان را نقل کرده، و لیکن اسم آن مرد را نبرده. ابن جریر از حدیث محمد بن کعب قرظی نظیر آن را روایت کرده، و قصه       <code class="page" rel="6,87"/> غورث بن حارث هم در نقل صحیح ثابت و معروفست، این بود حکایت صاحب فتح القدیر ولی آنچه هست اینست که مضمون این حدیث هرگز به آیه شریفه قابل تطبیق نیست.<span class="footnote" rel="1" title="فتح القدیر، ج ۲ ص ۵۸">*</span> در کتاب در المنثور و فتح القدیر و غیر آن دو از ابن مردویه و ضیاء در کتاب المختارة از ابن عباس نقل شده که او گفته: از رسول اللَّه (ص) پرسیدند کدامیک از آیات قرآنی تو را سخت‌تر آمد؟ فرمود: من در ایام موسم حج (ذی حجه) در منا بودم و مشرکین عرب و یک عده‌ای از مردم ناشناس و اوباش هم در آنجا گرد آمده بودند که جبرئیل این آیه را فرود آورد: <span class="aya" rel="5_67" data-words="1-7">یا أیها الرسول بلغ ما أنزل إلیک...</span> حضرت فرمود: برخاستم و نزدیک عقبه آمده و به بانگ بلند ندا در دادم: ایها الناس!کیست مرا در تبلیغ رسالتم کمک و یاری کند، و در مقابل، بهشت برای او باشد؟ ایها الناس!بگویید لا اله الا اللَّه و شهادت دهید بر اینکه من فرستاده خدایم بسوی شما تا رستگاری یافته و بهشت نصیبتان شود. این را که گفتم، هیچ مرد و زن و بچه‌ای نماند مگر اینکه مرا هدف سنگ و خاک قرار دادند و آب دهان برویم انداختند، و می‌گفتند: این دروغگوی بی دین است، در این میان شخصی به من گفت: اگر راستی رسول اللهی الان جا دارد که بر این اوباش نفرین کنی، و به قهر خداوند دچارشان سازی، همانطور که نوح پیغمبر با نفرین قوم خود را هلاک ساخت. رسول اللَّه (ص) بجای نفرین عرض کرد: بار الها قوم مرا هدایت کن که مردمی نادانند، در این میان عباس عمویش رسید و او را از دست مردم گرفته و آنان را دور کرد.<span class="footnote" rel="2" title="در المنثور ج ۲ ص ۲۹۸ و فتح القدیر، ج ۲ ص ۵۷">*</span> مؤلف: این روایت، روایتی است که بر آیه قابل تطبیق نیست، و آیه هم تمامیش بر این داستان تطبیق نمیشود، مگر اینکه کسی بگوید ممکن است آن روز تنها جمله‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> نازل شده بود، و ما بقی آیه وقت دیگری، این هم حرفی است که خود این روایت آن را تکذیب می‌کند، چون در روایت تمامی آیه نقل شده است، باز نظیر این روایت، روایتی است که بعدا می‌آید. </p> <p>در کتاب در المنثور و فتح القدیر است که عبد بن حمید و ابن جریر و ابی حاتم‌ و ابو الشیخ از مجاهد نقل می‌کند که گفته است: وقتی آیه‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span> نازل شد رسول اللَّه (ص) عرض کرد ای پروردگار من!من یک نفر     <code class="page" rel="6,88"/> بیش نیستم، با این حال چکار کنم اگر همه مردم بر سرم بریزند؟ !در جوابش این آیه نازل شد: <span class="aya" rel="5_67" data-words="10-16">و إن لم تفعل فما بلغت رسالته</span><span class="footnote" rel="1" title="در المنثور ج ۲ ص ۲۹۸">*</span>. </p> <p>و در همین کتاب از حسن نقل می‌کند که گفته است: رسول اللَّه (ص) فرمود: خدای تعالی مرا به رسالت خود مبعوث فرمود و من از این موضوع نگران شدم، چون میدانستم مردم مرا تکذیب خواهند کرد، خدای تعالی مرا در صورتی که کوتاهی کنم بعذاب خود تهدید فرمود، و این آیه را فرو فرستاد: <span class="aya" rel="5_67" data-words="1-9">یا أیها الرسول بلغ ما أنزل إلیک من ربک</span>.<span class="footnote" rel="2" title="فتح القدیر، ج ۲ ص ۵۷">*</span> مؤلف: این دو روایت از نظر اینکه در آنها قطع و ارسال هست، یعنی همه آن نقل نشده و سندش هم اسقاط شده از این جهت مانند روایت قبلی غیر قابل اعتمادند و نظیر این دو روایت در بی اعتباری و تشویش، بعضی از روایاتی است که می‌گوید رسول اللَّه  (ص) همواره کسانی را به حفاظت و حراست خود می‌گماشت، تا آنکه این آیه نازل شد و حضرت نگهبانان خود را مرخص نمود، و فرمود: خدا وعده داده مرا حفظ کند، دیگر حاجت به حراست کسی ندارم. </p> <p>در تفسیر المنار است که مفسرینی که تفسیرشان به روایت است و همچنین ناقلین اخبار مانند ترمذی و ابو شیخ و حاکم و ابو نعیم و بیهقی و طبرانی همگی از چند نفر از صحابه روایت کرده‌اند که رسول اللَّه (ص) تا مدتی که در مکه بود و این آیه نازل نشده بود همواره کسانی را بر حراست و نگهبانی خود می‌گماشت، پس از آنکه این آیه نازل شد آن حضرت نگهبانان خود را مرخص نمود، و کسی که در میان نگهبانان آن حضرت از همه بیشتر اهتمام بر حراستش داشت، ابو طالب بود، و عباس هم آن جناب را حراست می‌کرد.<span class="footnote" rel="3" title="تفسیر المنار ج ۶ ص ۴۷۳">*</span> و نیز در تفسیر المنار است که باز از روایاتی که در این باره نقل شده روایتی است که از جابر و ابن عباس نقل شده که رسول اللَّه (ص) همواره به وسیله اشخاصی حراست می‌شده، مخصوصا عمویش ابو طالب همه روزه اشخاصی را از بنی هاشم برای نگهبانیش همراهش می‌گمارد، تا آنکه این آیه نازل شد و رسول اللَّه (ص) به عمویش گفت: عمو جان اینک خدای تعالی مرا از هر گزندی حفظ کرد، دیگر حاجت ندارم به اینکه اشخاصی را به حراستم بگماری.<span class="footnote" rel="4" title="تفسیر المنار ج ۶ ص ۴۷۳">*</span>       <code class="page" rel="6,89"/> مؤلف: این دو روایت-همانطوری که می‌بینید-دلالت دارند بر اینکه نزول آیه قبل از هجرت بوده و چون قبل از نزول آیه حراست می‌شده و مدتی بعد از آن، نگهبانان را ترک گفته، معلوم می‌شود که این آیه در اواسط مدت اقامتش در مکه نازل شده است، و نیز دلالت دارند بر اینکه رسول اللَّه (ص) مدتی تبلیغ می‌کرده، و از جهت اذیت و تکذیب دشمن کار بر آن جناب سخت شده، به حدی که بر جان خود ترسیده، و ناگزیر مدتی دست از تبلیغ کشیده و دو باره از طرف پروردگار مامور تبلیغ شده و خدای تعالی هم او را تهدید کرده، و هم به نگهداری و حفاظت خود او را نوید داده، و از این رو دو باره به کار سابق خود پرداخته است، این مطلبی است که از آن دو روایت استفاده می‌شود. و لیکن جلالت قدر رسول اللَّه  (ص) بیش از این است که ترک تبلیغ کند و یا بر جان خود بترسد، و این خود شاهد بر ضعف این روایات است. </p> <p>و در <em>در المنثور</em> و فتح القدیر نقل شده است که عبد بن حمید و ترمذی و ابن جریر و ابن منذر و ابن ابی حاتم و ابو الشیخ و حاکم و ابن مردویه و ابو نعیم و بیهقی نقل می‌کنند از دلائل از عایشه که گفت: رسول اللَّه (ص) همواره بوسیله اشخاصی حراست می‌شد تا آنکه آیه‌ <span class="aya" rel="5_67" data-words="17-21">و الله یعصمک من الناس</span> نازل شد، و لذا سر از قبه بیرون آورده و فرمود: ایها الناس!در پی کار خود روید که خدای تعالی مرا از هر گزندی حفظ فرمود.<span class="footnote" rel="1" title="در المنثور ج ۲ ص ۲۲۹ و فتح القدیر ج ۲ ص ۵۷">*</span> مؤلف: این روایت-همانطوری که می‌بینید-ظاهر است در اینکه آیه در مدینه نازل شده است. </p> <p>و در تفسیر طبری از ابن عباس نقل می‌کند که در تفسیر آیه <span class="aya" rel="5_67" data-words="10-16">و إن لم تفعل فما بلغت رسالته</span> گفته است: یعنی اگر کتمان کنی یکی از آیاتی را که به تو نازل شده است، رسالت خدا را تبلیغ نکرده‌ای.<span class="footnote" rel="2" title="تفسیر طبری ج ۶ ص ۱۹۸">*</span> مؤلف: اگر مراد از این کلام یک آیه و یک حکم معینی باشد از احکامی که به آن جناب نازل شده، برای روایت وجه صحیحی خواهد بود و گرنه اگر مراد تهدید باشد نسبت به هر آیه و حکمی که فرض شود، معنای صحیحی برای روایت نمی‌توان یافت، زیرا سابقا گفتیم که مضمون آیه با یک چنین فرضی تطبیق ندارد. </p> 
