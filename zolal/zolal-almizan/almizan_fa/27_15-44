<h3 class="ayas">سوره النمل آیه‌های ۱۵ تا ۴۴</h3><code class="section" rel="27_15-44"/><h3>ترجمه آیات</h3> <p> <span class="trans" rel="27_15">ما به داوود و سلیمان دانشی دادیم و گفتند: سپاس خدای را که ما را بر بسیاری از بندگان مؤمن خویش برتری داد.  «۱۵» </span><span class="trans" rel="27_16">و سلیمان وارث داوود شد و گفت: ای مردم به ما زبان پرندگان تعلیم داده شده و همه چیزمان داده‌اند که این برتری آشکاری است. <code class="page" rel="15,494"/> «۱۶» </span><span class="trans" rel="27_17"> و سپاهیان سلیمان از جن و انس و پرنده فراهم شدند و به نظم آمدند.  «۱۷» </span><span class="trans" rel="27_18">تا چون به وادی مورچه رسیدند مورچه‌ای گفت: ای مورچگان به لانه‌های خود بروید تا سلیمان و سپاهیان او به غفلت شما را پایمال نکنند.  «۱۸» </span><span class="trans" rel="27_19">سلیمان لبخندی زد و از گفتار او خندید و گفت: پروردگارا!مرا وادار کن تا نعمتی را که به من و پدر و مادرم مرحمت فرموده‌ای سپاس دارم و عملی شایسته کنم که آن را پسند کنی و مرا به رحمت خویش در صف بندگان شایسته‌ات در آور.  «۱۹» </span><span class="trans" rel="27_20">و جویای مرغان شد و گفت: چرا هدهد را نمی‌بینم مگر او غایب است.  «۲۰» </span><span class="trans" rel="27_21">وی را عذاب می‌کنم عذابی سخت و یا سرش را می‌برم مگر آنکه عذری روشن بیاورد.  «۲۱» </span><span class="trans" rel="27_22">کمی بعد شانه بسر و هدد آمد و گفت: چیزی دیده‌ام که تو ندیده‌ای و برای تو از سبا خبر درست آورده‌ام.  «۲۲» </span><span class="trans" rel="27_23">زنی دیدم که بر آنان سلطنت می‌کند و همه چیز دارد و او را تختی بزرگ است.  «۲۳» </span><span class="trans" rel="27_24">وی را دیدم که با قومش به جای خدا آفتاب را سجده می‌کردند و شیطان اعمالشان را بر ایشان زینت داده و از راه منحرفشان کرده و هدایت نیافته‌اند.  «۲۴» </span><span class="trans" rel="27_25">تا خدایی را سجده کنند که در آسمانها و زمین هر نهانی را آشکار می‌کند و آنچه را نهان کنند و یا عیان سازند می‌داند.  «۲۵» </span><span class="trans" rel="27_26">خدای یکتا که خدایی جز او نیست و پروردگار عرش بزرگ است.  «۲۶» </span><span class="trans" rel="27_27">سلیمان گفت: خواهیم دید آیا راست می‌گویی یا از دروغگویانی.  «۲۷» </span><span class="trans" rel="27_28">این نامه مرا ببر و نزد ایشان بیفکن، سپس برگرد ببین چه می‌گویند.  «۲۸» </span><span class="trans" rel="27_29"> (ملکه سبا) گفت: ای بزرگان مملکت نامه‌ای گرامی نزدم افکنده‌اند.  «۲۹» </span><span class="trans" rel="27_30">از جانب سلیمان است و به نام خدای رحمان و رحیم است.  «۳۰» </span><span class="trans" rel="27_31">که بر من تفوق مجویید و مطیعانه پیش من آیید.  «۳۱» </span><span class="trans" rel="27_32">گفت: ای بزرگان مرا در کارم نظر دهید که من بدون حضور شما هیچ کاری را انجام نداده‌ام.  «۳۲» </span><span class="trans" rel="27_33">گفتند: ما نیرومند و جنگ‌آورانی سخت‌کوش هستیم ولی کار به اراده تو بستگی دارد ببین چه فرمان می‌دهی تا اطاعت کنیم.  «۳۳» </span><span class="trans" rel="27_34">گفت: پادشاهان وقتی به شهر و کشوری وارد شوند تباهش کنند و عزیزانش را ذلیل سازند کارشان همواره چنین بوده.  «۳۴» </span><span class="trans" rel="27_35">من هدیه‌ای به سوی آنها می‌فرستم ببینم فرستادگان چه خبر می‌آورند. <code class="page" rel="15,495"/> «۳۵» </span><span class="trans" rel="27_36"> و چون (فرستادگان ملکه سبا) نزد سلیمان آمدند سلیمان گفت: آیا مرا به مال مدد می‌دهید؟ آنچه خدا به من داده بهتر از این است که به شما داده است، شمایید که این هدیه در نظرتان ارج دارد و از آن خوشحالید.  «۳۶» </span><span class="trans" rel="27_37">نزد ایشان بازگرد که سپاهی به سوی شما آریم که تحمل آن نیارید و از آنجا به ذلت و در عین حقارت بیرونتان می‌کنیم.  «۳۷» </span><span class="trans" rel="27_38">گفت: ای بزرگان کدامتان پیش از آنکه ملکه سبا نزد من آید تخت وی را برایم می‌آورد.  «۳۸» </span><span class="trans" rel="27_39">عفریتی از جن گفت: پیش از آن که از مجلس خود برخیزی تخت را نزدت می‌آورم که برای این کار توانا و امینم.  «۳۹» </span><span class="trans" rel="27_40">و آن کسی که از کتاب اطلاعی داشت گفت: من آن را قبل از آنکه نگاهت برگردد (در یک چشم بهم زدن) نزدت می‌آورم و چون تخت را نزد خویش پا بر جا دید گفت: این از کرم پروردگار من است تا بیازمایدم که آیا سپاس می‌دارم یا کفران می‌کنم، هر که سپاس دارد برای خویش می‌دارد و هر که کفران کند پروردگارم بی نیاز و کریم است.  «۴۰» </span><span class="trans" rel="27_41"> (سلیمان) گفت: تختش را برای او وارونه کنید ببینم آیا آن را می‌شناسد یا نه.  «۴۱» </span><span class="trans" rel="27_42">و چون بیامد بدو گفتند: آیا تخت تو چنین است؟ گفت: گویی همین است از این پیش ما از این سلطنت خبر داشتیم و تسلیم هم بودیم.  «۴۲» </span><span class="trans" rel="27_43">و خدایش از آنچه که به جای او می‌پرستید بازداشت که وی از گروه کافران بود.  «۴۳» </span><span class="trans" rel="27_44">بدو گفتند: به حیاط قصر داخل شو، و چون آن را بدید پنداشت آبی عمیق است و ساقهای خویش را عریان کرد، سلیمان گفت: این (آب نیست بلکه) قصری است از بلور صاف (ملکه سبا) گفت: من به خویش ستم کرده‌ام، اینک با سلیمان، مطیع پروردگار جهانیان می‌شوم.  «۴۴» </span></p>                                                     <h3>بیان آیات</h3> <p> این آیات پاره‌ای از داستانهای داوود و سلیمان (ع) را بیان می‌نماید و عجایبی از اخبار سلیمان و سلطنتی که خدا به وی داده بود نیز ذکر می‌کند. </p> <p> <span class="aya" rel="27_15" data-words="1-7">و لقد آتینا داود و سلیمان علما...</span> اینکه علم را نکره آورد، و فرمود: به داوود و سلیمان علمی دادیم اشاره است به عظمت و اهمیت امر آن، و در جاء دیگر قرآن علم داوود را از علم سلیمان جدا ذکر کرده، در<code class="page" rel="15,496"/> باره علم داوود فرموده: <span class="aya" rel="38_20" data-words="4-9">و آتیناه الحکمة و فصل الخطاب</span><span class="footnote" rel="1" title="به وی حکمت و علم داوری دادیم سوره ص، آیه ۲۰">*</span> و از آیاتی که به علم سلیمان اشاره کرده آیه‌ <span class="aya" rel="21_79" data-words="1-8">ففهمناها سلیمان و کلا آتینا حکما و علما</span><span class="footnote" rel="2" title="ما حکمت را به سلیمان فهماندیم، و هر یک از انبیاء را حکمی و علمی دادیم سوره انبیاء، آیه ۷۹">*</span> که ذیل آیه، شامل علم و حکمت هر دو می‌شود. </p> <p> <span class="aya" rel="27_15" data-words="8-18">و قالا الحمد لله الذی فضلنا علی کثیر من عباده المؤمنین</span> -مراد از این <em>برتری دادن</em> ، یا برتری به علم است، که چه بسا سیاق آیه نیز آن را تایید می‌کند و یا برتری به همه مواهبی است که خدای تعالی به آن جناب اختصاص داده، مانند: تسخیر کوه‌ها و مرغان و نرم شدن آهن برای داوود و ملکی که خدا به او ارزانی داشت و تسخیر جن و حیوانات وحشی و مرغان و همچنین تسخیر باد برای سلیمان و دانستن زبان حیوانات و سلطنت کذایی سلیمان و این احتمال دوم، یعنی، برتری آن دو بزرگوار بر سایر مردم از جهت همه مواهبی که خدا به آن دو ارزانی داشته از اطلاق کلمه <em>فضلنا</em> استفاده می‌شود. </p> <p>و این آیه شریفه یعنی آیه‌ <span class="aya" rel="27_15" data-words="8-11">و قالا الحمد لله...</span> به هر تقدیر، -چه به احتمال اول و چه به احتمال دوم-به منزله نقل اعتراف آن دو بزرگوار بر تفضیل الهی است. پس در نتیجه، این اعتراف و اعترافهایی که بعدا از سلیمان نقل می‌شود مثل شاهدی است که مدعای صدر سوره را که به مؤمنین بشارت می‌داد به زودی پاداشی به آنان می‌دهد که مایه روشنی دل و دیده‌شان باشد اثبات می‌کند. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">نبوت و علم انبیا (ع) اکتسابی نیست و از دیگران به ارث هم نمیبرند</span> </h3> <p><code class="aya" rel="27_16"/> <span class="aya" rel="27_16" data-words="1-4">و ورث سلیمان داود...</span> یعنی سلیمان مال و ملک را از داوود ارث برد. و اینکه بعضی<span class="footnote" rel="3" title="روح المعانی، ج ۱۹، ص ۱۷۰">*</span> از مفسرین گفته‌اند: مراد از این ارث، ارث بردن نبوت و علم است، صحیح نیست، برای اینکه نبوت ارثی نیست، چون قابل انتقال نیست، و اما علم، هر چند با نوعی عنایت و مجاز می‌توان گفت که قابل انتقال است-نه حقیقتا-برای اینکه استاد، علم را از خود به شاگرد انتقال نمی‌دهد، و گرنه باید دیگر خودش علم نداشته باشد لیکن این انتقال مجازی هم، در علم فکری است، که با درس خواندن به دست می‌آید و علمی که انبیاء اختصاص به آن داده شده‌اند، از مقوله درس خواندن نیست، بلکه کرامتی است از خدا به ایشان، که دست فکر و ممارست بدان نمی‌رسد، ممکن است با همان عنایت و مجازگویی بگوییم فلان مرد عادی علم را از پیغمبری ارث       <code class="page" rel="15,497"/> برده، یعنی آن پیغمبر وی را تعلیم داده، ولی نمی‌شود گفت: فلان پیغمبر علم خود را از پیغمبر دیگر یا از غیر پیغمبر ارث برده است. </p> <p> <span class="aya" rel="27_16" data-words="5-12">و قال یا أیها الناس علمنا منطق الطیر</span> -از ظاهر سیاق بر می‌آید که سلیمان  (ع) می‌خواهد در این جمله از خودش و پدرش، که خود او نیز از آن جناب است به داشتن برتریهایی که گذشت مباهات کند و این در حقیقت از باب تحدیث به نعمت است، که خدای تعالی در سوره ضحی رسول گرامی اسلام را بدان مامور می‌فرماید: <span class="aya" rel="93_11" data-words="1-5">و أما بنعمة ربک فحدث</span><span class="footnote" rel="1" title="به همه بگویید که خدا چه نعمتهایی را به من ارزانی داشته سوره ضحی، آیه ۱۱">*</span>. </p> <p>و اما اینکه بعضی<span class="footnote" rel="2" title="تفسیر کشاف، ج ۳، ص ۳۵۴">*</span> از مفسرین اصرار کرده‌اند بر اینکه ضمیر در کلمه <em>علمنا</em> و  <em>اوتینا</em> تنها به سلیمان بر می‌گردد، نه به او و پدرش و اینکه اگر گفته: ما را چنین و چنان کرده‌اند و نگفته مرا، از این باب است که عادت پادشاهان و بزرگان بر این بوده که در گفتگوها از خود به <em>ما</em> یعنی من و لشکر و خدمتکاران و وزرایم تعبیر می‌کنند، تا سیاست ملکداری رعایت شده باشد، سخنی است که آن طور که شاید و باید سیاق با آن نمی‌سازد. </p> <p>و <span class="phrase">مراد از کلمه <em rel="fa_27_16_8-8" data-sentence="13:225">ناس</em> همان معنای ظاهری آن، یعنی عموم افراد جامعه است، بدون تمیز یکی از دیگری و اینکه بعضی<span class="footnote" rel="3" title="روح المعانی، ج ۱۹، ص ۱۷۱">*</span> گفته‌اند: مراد از آن عظمای اهل مملکت، یا علمای ایشان است، صحیح نیست.</span> </p> <h3> <span class="title" rel="27_16">مقصود از <span class="aya" rel="27_16" data-words="11-12">منطق الطیر</span> در سخن سلیمان (علیه السلام) در مقام تحدیث به نعمت: <span class="aya" rel="27_16" data-words="6-12">قال یا أیها الناس علمنا منطق الطیر...</span> </span> </h3> <p> و <span class="phrase">کلمه <em rel="fa_27_16_10-10" data-sentence="5:897">منطق</em> و نیز کلمه <em rel="fa_27_16_10-10" data-sentence="73:873">نطق</em> هر دو به معنای صوت یا صوت‌های متعارفی است که از حروفی تشکیل یافته و طبق قرارداد واضع لغت، بر معنی‌هایی که منظور نظر ناطق است دلالت می‌کند و در اصطلاح، این صوتها را کلام می‌گویند و بنا بر آنچه راغب گفته: این دو کلمه جز بر سخنان انسان اطلاق نمی‌شود<span class="footnote" rel="4" title="مفردات راغب، ماده &lt;em&gt;نطق&lt;/em&gt; ">*</span>، -مثلا به صدای گوسفند و یا گنجشک نطق یا منطق گفته نمی‌شود-ولی در قرآن کریم در معنایی وسیعتر استعمال شده و آن عبارت است از دلالت هر چیزی بر مقصودش، مثلا در قرآن کریم دلالت پوست بدن را نطق خوانده فرموده است: <span class="aya" rel="41_21" data-words="1-13">و قالوا لجلودهم لم شهدتم علینا قالوا أنطقنا الله الذی أنطق کل شیء</span><span class="footnote" rel="5" title="مجرمین به پوست بدنهای خود می‌گویند: چرا علیه ما گواهی دادید؟ در پاسخ می‌گویند آن خدایی که هر چیز را به نطق در می‌آورد ما را به نطق در آورد سوره حم سجده، آیه ۲۱">*</span>.</span> </p> <p>           <code class="page" rel="15,498"/> و این استعمال قرآن یا از باب تحلیل معناست، که قرآن کریم در بیشتر معانی و مفاهیمی که تنها در جسمانیات استعمال می‌شود بکار برده و آن را در غیر جسمانیات نیز به کار می‌برد، مثل دیدن و نظر کردن و شنیدن و لوح و قلم و عرش و کرسی و غیر آن که از نظر لغت موارد استعمالشان تنها جسمانیات است، ولی قرآن با تحلیل معانی آنها، در غیر جسمانیات هم به کار می‌برد و یا این است که اصولا اینگونه واژه‌ها برای معنایی اعم از جسمانیات درست و وضع شده، و اختصاص آن (منطق) به انسان از باب انصراف و کثرت استعمال است (مثلا کرسی را بیشتر در یک تخت دارای پایه بکار برده‌ایم، خیال می‌کنیم که معنای آن تنها تخت این چنینی است). به هر حال-چه آن باشد و چه این-منطق طیر عبارت است از هر طریقی که مرغها به آن طریق مقاصد خود را با هم مبادله می‌کنند و تا آنجا که از تدبر در احوال حیوانات به دست آمده، معلوم شده است که هر صنفی از اصناف حیوانات و یا لا اقل هر نوعی، صوت‌هایی ساده، -و بدون ترکیب-دارند، که در موارد خاصی که به هم بر می‌خورند و یا با هم هستند به کار می‌برند. مثلا هنگامی که غریزه جنسیشان به هیجان آمده یک جور، و هنگامی که می‌خواهند بر یکدیگر غلبه کنند جوری دیگر، و هنگام ترس طوری، و هنگام التماس و استغاثه به دیگران طوری دیگر، البته این صداهای مختلف در مواقع مختلف مختص به مرغان نیست، بلکه سایر حیوانات نیز دارند. </p> <p>ولی آنچه مسلم است، مقصود از منطق طیر در آیه شریفه این معنای ظاهری نیست، بلکه معنایی است دقیقتر و وسیعتر از آن، به چند دلیل: اول اینکه: سیاق آیه گواهی می‌دهد بر اینکه سلیمان (ع) از نعمتی حدیث می‌کند که اختصاصی خودش بوده و در وسع عامه مردم نبوده، که به آن دست یابند و او که بدان دست یافته به عنایت خاص الهی بوده است. و این معنای ظاهری که برای منطق طیر کردیم چیزی نیست که غیر از سلیمان کسی بدان دست نیابد، بلکه هر کسی می‌تواند در زندگی حیوانات دقت نموده زبان آنها را بفهمد،  (که مثلا چه صدایی علامت خشم، و چه صدایی علامت رضا است، چه صدایی علامت گرسنگی و چه صدایی علامت تشنگی و امثال آن است. </p> <p>دلیل دوم اینکه: محاوره‌ای که خدای تعالی در آیات بعدی از سلیمان و هدهد حکایت فرموده، متضمن معارف عالیه‌ای است که در وسع صداهای هدهد نیست، چون صداهایی که این حیوان در احوال مختلف از خود سر می‌دهد انگشت شمار است و این چند<code class="page" rel="15,499"/> صدا کجا می‌تواند کسی را از راه ترکیب آنها با هم به این معارف دلالت کند؟ آری در کلام این حیوان ذکر خدای سبحان و وحدانیت او و قدرت و علم و ربوبیتش و عرش عظیم او و نیز ذکر شیطان و جلوه‌گری‌هایش در اعمال زشت و همچنین ذکری از هدایت و ضلالت و مطالبی دیگر آمده و از معارف بشری نیز مطالب بسیاری چون پادشاه سبا و تخت او و اینکه آن پادشاه زن بود و قوم او که برای آفتاب سجده می‌کردند، آمده وسلیمان  (ع) مطالبی به هدهد فرموده، از جمله اینکه به او دستور داده به سبا برود و نامه او را ببرد و در آنجا نزد ایشان بیندازد و بعد بنشیند و ببیند چه می‌گویند و چه می‌کنند و بر هیچ دانشمندی که در معانی تعمق دارد پوشیده نیست که آگاهی به این همه مطالب عمیق و معارف بسیاری که هر یک دارای اصول ریشه‌دار علمی است، منوط به داشتن هزاران هزار معلومات دیگر است، که چند صدای ساده هدهد نمی‌تواند آن معانی را برساند. </p> <p>علاوه بر این، هیچ دلیلی نداریم بر اینکه هر صدایی که حیوان در نطق مخصوص به خودش یا در صداهای مخصوصش، از خود سر می‌دهد حس ما می‌تواند آن را درک کرده و تمیزش دهد، به شهادت اینکه یکی از نطق‌ها که سلیمان (ع) آن را می‌شناخت سخنانی است که قرآن در آیات بعد، از مورچه بزرگ حکایت کرده و حال آنکه این حیوان صدایی که به گوش ما برسد ندارد، و نیز سخن ما را تایید می‌کند کشفی که اخیرا علمای طبیعی امروز کرده‌اند که اصولا ساختمان گوش انسان طوری است که تنها صداهایی مخصوص و ناشی از ارتعاشات مادی مخصوص را می‌شنود و آن ارتعاشی است که در ثانیه کمتر از شانزده هزار و بیشتر از سی و دو هزار نباشد که اگر ارتعاش جسمی کمتر از آن و یا بیشتر از آن باشد، حس سامعه و دستگاه شنوایی انسان از شنیدن آن عاجز است، ولی معلوم نیست که حس شنوایی سایر حیوانات نیز عاجز از شنیدن آن باشد، ممکن است آنچه را که ما نمی‌شنویم و یا بعضی از آنها را سایر حیوانات بشنوند. </p> <p>دانشمندان حیوان‌شناس هم به عجایبی از فهم دقیق و درک لطیف بعضی حیوانات مانند اسب و سگ و میمون و خرس و زنبور و مورچه و غیر آن برخورده‌اند، که به نظیر آنها در اکثر افراد آدمیان بر نخورده‌اند. </p> <p>پس، از آنچه گذشت، روشن شد که از ظاهر سیاق بر می‌آید که برای مرغان منطقی است که خدای سبحان علم آن را تنها به سلیمان (ع) داده بود. و اینکه بعضی<span class="footnote" rel="1" title="تفسیر کشاف، ج ۳، ص ۳۵۳">*</span> از   <code class="page" rel="15,500"/> مفسرین گفته‌اند که: نطق مرغان معجزه‌ای برای آن جناب بوده و گر نه خود مرغان هیچ یک زبان و نطق ندارند، حرف صحیحی نیست. </p> <p> <span class="aya" rel="27_16" data-words="13-17">و أوتینا من کل شیء</span> -یعنی خدای تعالی از هر چیزی به ما عطایی داده، و جمله  <em>از هر چیزی</em> هر چند شامل تمامی موجوداتی می‌شود که ممکن است وجودش فرض شود، چون مفهوم <em>شی‌ء-چیز</em> از عمومی‌ترین مفاهیم است، مخصوصا وقتی کلمه <em>کل: هر</em> نیز بر سرش در آید-و لیکن از آنجایی که مقام آن جناب، مقام حدیث به نعمت بوده، ناچار مقصود از کلمه <em>هر چیز</em> تنها هر چیزی است که اگر به آدمی داده شود می‌تواند از آن متنعم شود، نه هر چیز، پس قهرا کلمه‌ <span class="aya" rel="27_16" data-words="16-17">کل شیء</span> در آیه شریفه مقید می‌شود به نعمت‌هایی مانند: علم و نبوت و ملک و حکم، -قدرت بر داوری صحیح-و سایر نعمت‌های مادی و معنوی. </p> <p> <span class="aya" rel="27_16" data-words="18-22">إن هذا لهو الفضل المبین</span> -این شکری است از سلیمان (ع) که بدون عجب و کبر و غرور، همان حدیث به نعمت قبل را تاکید می‌کند، زیرا همه نعمتها را به خدا نسبت داد، در یک جا گفت: <em>علمنا</em>  (علم منطق طیر را به ما داده‌اند) یک جا گفت <em>اوتینا</em>   (و از هر چیز به ما داده‌اند)، اینجا هم آن دو جمله را تاکید نموده می‌گوید: همه اینها فضلی است آشکارا از خدا ، هر چند که بعضی<span class="footnote" rel="1" title="مجمع البیان، ج ۷، ص ۲۱۴">*</span> از مفسرین احتمال داده‌اند که: جمله اخیر کلام خدا باشد، نه سخن سلیمان، ولی سیاق این احتمال را نمی‌پذیرد. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">طوایف مخصوص از جن و انس و طیر لشکریان سلیمان (علیه السلام) بوده‌اند</span> </h3> <p> <code class="aya" rel="27_17"/> <span class="aya" rel="27_17" data-words="1-12">و حشر لسلیمان جنوده من الجن و الإنس و الطیر فهم یوزعون</span> <span class="phrase">کلمه <em rel="fa_27_17_2-2" data-sentence="5:459">حشر</em> به معنای جمع کردن مردم و فرستادنشان به دنبال کار است، اما فرستادن به زور و جبر، و کلمه <em rel="fa_27_17_12-12" data-sentence="146:356">یوزعون</em> از ماده وزع به معنای منع است و یا به قول بعضی<span class="footnote" rel="2" title="مجمع البیان، ج ۷، ص ۲۱۵">*</span> دیگر، به معنای <em>حبس</em> می‌باشد و معنای آیه به طوری که گفته‌اند: این است که برای سلیمان لشکرش جمع شد، لشکرها که از جن و انس و طیر بودند و از اینکه متفرق شوند یا در هم مخلوط گردند جلوگیری می‌شدند، بلکه هر یک در جای خود نگهداری می‌شدند.</span> </p> <p>از آیه شریفه بر می‌آید که گویا سلیمان (ع) لشکرهایی از جن و طیر داشته، که مانند لشکریان انسی او با او حرکت می‌کردند. </p> <p>و <span class="phrase">کلمه <em rel="fa_27_17_2-2" data-sentence="5:339">حشر</em> و همچنین وصف محشورین به اینکه لشکریان او بودند و همچنین سیاق آیات بعدی، همه دلیلند بر این که لشکریان آن حضرت طوایف خاصی از انسانها و از جن و طیر، بوده‌اند، برای اینکه در آیه شریفه فرموده: برای سلیمان جمع آوری شد لشکریانی     <code class="page" rel="15,501"/> که از جن و انس و طیر داشت <em>و کلمه</em> من تبعیض و یا بیان را می‌رساند.</span> </p> <p>بنا بر این سخن فخر رازی در تفسیر کبیر که گفته: آیه دلالت دارد بر اینکه همه جن و انس و طیر لشکر او بودند و همه روی زمین را مالک بوده و جن و طیر زمان او مانند انسانها عاقل و مکلف بوده‌اند و بعد از زمان او دوباره به حالت توحش قبلی برگشته‌اند حرف عجیب و غریبی است. </p> <p>و عین این سخن را درباره مورچگان و آن مورچه بزرگ که با سلیمان سخن گفته زده است و در تفسیر آیه مورد بحث گفته است: معنایش این است که: خدای تعالی همه این اصناف را لشکریان او قرار داد و این وقتی ممکن است که آن جناب بتواند در همه این اصناف بر طبق دلخواه خود فرمان دهد و تصرف کند و این نیز وقتی ممکن است که همه آن اصناف عقل داشته باشند، چون تا عقل نباشد تکلیف صحیح نیست، و یا اگر هم عقل درست و حسابی نداشته‌اند حد اقل باید به قدر یک کودک که نزدیک به حد تکلیف رسیده عقل داشته باشند و از همین جهت است که ما گفتیم: خدای تعالی در روزگار سلیمان مرغان را عاقل کرد، و بعد از دوره او دوباره بصورت اولشان یعنی همان حالی که الآن در زمان ما دارند برگردانید، چون اصناف حیوانات در دوره ما عقل ندارند، هر چند که هر یک در پیش برد هدفهای زندگی خود و به دست آوردن حوایج خود و یا حوایج مردم ملهم به دقایقی حیرت انگیز هستند، مانند زنبور عسل و غیر آن<span class="footnote" rel="1" title="تفسیر فخر رازی، ج ۲۴، ص ۱۸۷">*</span> و وجوه ضعف و اشکالاتی که بر گفته وی وارد است احتیاجی به بیان ندارد. </p> <p>و اگر در آیه مورد بحث جن را جلوتر از انس و طیر ذکر کرد از این جهت است که مسخر شدن جن و به فرمان در آمدن او برای یک انسان، عجیب‌تر از آن دو تای دیگر است. و اگر بعد از جن، انس را آورد، نه طیر را، باز برای همین است که مسخر شدن انسانها برای یک انسان عجیب‌تر از مسخر شدن طیر است و علاوه بر این، رعایت مقابله بین جن و انس هم شده. </p> <p><code class="aya" rel="27_18"/> <span class="aya" rel="27_18" data-words="1-6">حتی إذا أتوا علی واد النمل...</span> کلمه <em>حتی</em> برای غایتی است که از آیه سابق فهمیده می‌شد و ضمیر جمع در  <em>اتوا</em> به سلیمان و لشکریانش بر می‌گردد، و اگر کلمه اتوا را با حرف <em>علی</em> متعدی کرد با اینکه می‌بایست می‌فرمود: اتوا الی... -آمدند تا وادی مورچگان ، برای این بود که بنا به   <code class="page" rel="15,502"/> گفته بعضی<span class="footnote" rel="1" title="تفسیر فخر رازی، ج ۲۴، ص ۱۸۷">*</span> وادی نمل در نقطه بلندی بوده، و بطوری که گفته‌اند: در یک وادی در شام قرار داشته است. و بعضی<span class="footnote" rel="2" title="مجمع البیان، ج ۷، ص ۲۱۵">*</span> دیگر گفته‌اند: در طائف بوده. و بعضی<span class="footnote" rel="3" title="روح المعانی، ج ۱۹، ص ۱۷۵">*</span> محل آن را بالای یمن دانسته‌اند، که همه این نقاط، کوهستانی و بلند است و کلمه <em>حطم</em> به معنای شکستن است. </p> <p>و معنای آیه این است که: وقتی سلیمان و لشکریانش به راه افتاده، بر فراز وادی نمل شدند مورچه‌ای به سایر مورچگان خطاب کرد و گفت: <span class="aya" rel="27_18" data-words="9-11">یا أیها النمل</span>، هان، ای مورچگان!به درون لانه‌های خود شوید تا سلیمان و لشکریانش شما را حطم نکنند، یعنی نشکنند، و به عبارت دیگر، لگد نکنند، <span class="aya" rel="27_18" data-words="19-22">و هم لا یشعرون</span> در حالی که توجه نداشته باشند، از همین جا معلوم می‌شود که راه پیمایی سلیمان و لشکریانش روی زمین بوده. </p> <p><code class="aya" rel="27_19"/> <span class="aya" rel="27_19" data-words="1-4">فتبسم ضاحکا من قولها...</span> از گفتار او لب‌های سلیمان به خنده باز شد. بعضی<span class="footnote" rel="4" title="روح المعانی، ج ۱۹، ص ۱۷۹">*</span> گفته‌اند: تبسم، کمترین حد خنده و ضحک خنده معمولی است و اگر در جمله مورد بحث هر دو کلمه را به کار برده، استعمالی است مجازی، که می‌فهماند تبسم آن جناب نزدیک به خنده بوده است. </p> <h3> <span class="title" rel="27_16 27_15 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">عدم منافات علم سلیمان (علیه السلام) به منطق الطیر با فهمیدن کلام مورچه 502</span> </h3> <p> جمله <span class="aya" rel="27_16" data-words="10-12">علمنا منطق الطیر</span> منافاتی با فهمیدن کلام مورچه ندارد، برای اینکه جمله مزبور نفی غیر طیر را نکرده است، بلکه تنها اثبات می‌کند که آن جناب زبان مرغان را می‌دانسته، ممکن است زبان سایر حیوانات یا بعضی دیگر مانند مورچه را هم بداند. </p> <p>ولی جمعی از مفسرین نفی غیر طیر را مسلم گرفته‌اند، آن گاه برای رفع منافات میان آن و فهمیدن زبان مورچه به دست و پا افتاده‌اند، یک بار گفته‌اند: فهم زبان مورچه تنها قضیه‌ای بوده که در یک واقعه رخ داده، نه اینکه آن جناب همیشه زبان این حیوان را می‌فهمیده، باری دیگر گفته‌اند: آن مورچه مورچه بالدار بود، که خود نیز نوعی پرنده است، بار دیگر گفته‌اند: کلام مورچه یکی از معجزات سلیمان (ع) بوده،  (هم چنان که سنگریزه به معجزه رسول خدا (ص) به زبان در آمد)، و بار دیگر گفته‌اند: صدایی از مورچه برنخاست تا سلیمان (ع) سخن او را بفهمد، بلکه خداوند آنچه را که در دل آن حیوان بوده به سلیمان الهام نمود. </p> <p>         <code class="page" rel="15,503"/> ولی از آنچه که ما درباره منطق طیر گفتیم تمامی این موهومات را از بین می‌برد، علاوه بر این سیاق آیات به تنهایی در دفع آنها کافی است. </p> <h3> <span class="title" rel="27_19 27_15 27_16 27_17 27_18 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">سلیمان (علیه السلام) در دعای خود، الهام شکر نعمت، انجام عمل صالح و نیز صلاح ذاتی و نفسانی را می‌طلبد</span> </h3> <p> <span class="aya" rel="27_19" data-words="5-22">و قال رب أوزعنی أن أشکر نعمتک التی أنعمت علی و علی والدی و أن أعمل صالحا ترضاه</span> <span class="phrase">-کلمه <em rel="fa_27_19_8-8" data-sentence="6:84">اوزعنی</em> از باب افعال ماده <em>وزع</em> است که مصدرش <em>ایزاع</em>  می‌شود، به معنای الهام.</span> </p> <p>حضرت سلیمان (ع) وقتی سخن مورچه را شنید، از شدت سرور و ابتهاج تبسمی کرد، که خدا تا چه حد به او إنعام فرموده، و کارش را به کجا کشانیده؟ نبوت و علم منطق طیر، و سایر حیوانات، و ملک و سلطنت، و لشکریانی از جن و انس و طیر، به او ارزانی داشته، لذا از خدا در خواست می‌کند که شکر نعمتهایش را به وی الهام فرماید، و موفقش کند به کارهایی که مایه رضای او باشد. </p> <p>و به این حد اکتفاء نکرد، بلکه در درخواست خود، شکر نعمت‌هایی را هم که به پدر و مادرش ارزانی داشته اضافه کرد، چون إنعام به پدر و مادر او به یک معنا إنعام به او نیز هست، زیرا وجود فرزند از آن پدر و مادر است، و خدای تعالی به پدر او داوود، نبوت و ملک و حکمت و فصل الخطاب، و نعمت‌هایی دیگر انعام کرده بود و به مادر او نیز همسری چون داود و فرزندی چون خود او ارزانی داشته بود، و او را نیز از اهل بیت نبوت قرار داده بود. </p> <p>و از همین کلام آن جناب معلوم می‌شود که مادرش نیز از اهل صراط مستقیم بوده است، آن اهلی که خدا به ایشان انعام کرده، پس ساحت او مقدس و مبرا است از آنچه تورات به وی نسبت داده، -البته نه تورات نازل بر موسی بلکه توراتی که فعلا موجود است-و می‌گوید: مادر سلیمان زن اوریاء بوده، که داوود با او زنا کرد و آن گاه نقشه کشتن اوریا را کشید و او را به بعضی جنگها فرستاد تا کشته شد و همسر او را جزو زنان خود در آورد و سلیمان از او پدید آمد. </p> <p>و اهل صراط مستقیم یکی از چهار طایفه‌ای هستند که نامشان در آیه‌ <span class="aya" rel="4_69" data-words="9-20">الذین أنعم الله علیهم من النبیین و الصدیقین و الشهداء و الصالحین</span><span class="footnote" rel="1" title="کسانی که خدا بر آنها نعمت داده،  (عبارتند) از پیامبران و صدیقان و شهداء و صالحین سوره نساء، آیه ۶۹">*</span> آمده است. </p> <p>و جمله‌ <span class="aya" rel="27_19" data-words="18-22">و أن أعمل صالحا ترضاه</span> عطف است بر جمله‌ <span class="aya" rel="27_19" data-words="9-11">أن أشکر نعمتک</span> و جمله مذکور درخواستی است که از درخواست توفیق بر عمل صالح مهمتر و دارای مقامی بلندتر است، برای این که توفیق، اثرش در اسباب و وسائل خارجی و ردیف شدن آن بر طبق سعادت   <code class="page" rel="15,504"/> انسانی است، ولی إیزاع که مورد درخواست آن جناب است عبارت است از دعوت باطنی، و اینکه باطن آدمی، او را به سوی سعادت بخواند. </p> <p>بنا بر این، هیچ بعید نیست که مراد از ایزاع، همان وحی خیراتی باشد که خدای تعالی ابراهیم (ع) را بدان گرامی داشت، و در آیه‌ <span class="aya" rel="21_73" data-words="6-10">و أوحینا إلیهم فعل الخیرات</span><span class="footnote" rel="1" title="و به ایشان فعل خیرات را وحی کردیم سوره انبیاء، آیه ۷۳">*</span> از آن خبر داده که در تفسیر آن گفتیم فعل خیرات عبارت است از همان تایید به روح القدس. </p> <p> <span class="aya" rel="27_19" data-words="23-28">و أدخلنی برحمتک فی عبادک الصالحین</span> -یعنی خدایا مرا از بندگان صالح خود قرار ده و این صلاح از آنجا که در کلام آن جناب مقید به عمل نشده تا مراد، تنها عمل صالح باشد، لذا اطلاقش حمل می‌شود بر صلاح نفس در جوهره ذاتش، تا در نتیجه نفس مستعد شود برای قبول هر نوع کرامت الهی. </p> <p>و معلوم است که صلاح ذات، قدر و منزلتش بالاتر از صلاح عمل است و چون چنین است پس اینکه اول درخواست کرد که موفق به عمل صالح شود و سپس درخواست کرد که صلاح ذاتیش دهد، در حقیقت درخواستهای خود را درجه‌بندی کرد و از پایین گرفته به سوی بالاترین درخواستها رفت. </p> <p>نکته دیگری که در کلام آن جناب هست این است که در درخواست عمل صالح گفت: اینکه من عمل صالح کنم و خود را در آن مداخله داد، ولی در صلاح ذات، نامی از خود نبرد و این بدان جهت است که هر کسی در عمل خود دخالت دارد، گو اینکه اعمال ما هم مخلوق خدایند، اما هر چه باشد نسبتی با خود ما دارند، به خلاف صلاح ذات، که هیچ چیز آن به دست خود ما نیست و لذا صلاح ذات را از پروردگار خود خواست، ولی صلاح عمل را از او نخواست، و نگفت: و اوزعنی العمل الصالح بلکه گفت: <span class="aya" rel="27_19" data-words="8-8">أوزعنی</span>... <span class="aya" rel="27_19" data-words="19-21">أن أعمل صالحا</span> -اینکه عمل صالح کنم . </p> <p>نکته دیگری که در کلام آن جناب هست این است که: صلاح ذات را ممکن بود به طور صریح سؤال کند، و بگوید: و مرا صالح گردان ، ولی چنین نکرد بلکه درخواست کرد که از زمره عباد صالح قرارش دهد ، تا اشاره کرده باشد به اینکه من هر چند همه مواهبی که به عباد صالحین دادی می‌خواهم، اما از همه آن مواهب بیشتر این موهبت را در نظر دارم که: آنان را عباد خود قرار دادی، و مقام عبودیتشان، ارزانی داشتی، و به همین جهت است که خدای تعالی همین سلیمان (ع) را به وصف   <code class="page" rel="15,505"/> عبودیت ستوده، و فرموده است: <span class="aya" rel="38_30" data-words="5-8">نعم العبد إنه أواب</span><span class="footnote" rel="1" title="بنده خوبی بود چون که بطور مداوم به ما مراجعه می‌کرد سوره ص، آیه ۳۰">*</span>. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">بیان آیات مربوط به داستان سلیمان (علیه السلام) و هدهد و ملکه سبا و... </span> </h3> <p> <code class="aya" rel="27_20"/> <span class="aya" rel="27_20" data-words="1-13">و تفقد الطیر فقال ما لی لا أری الهدهد أم کان من الغائبین</span> <span class="phrase">راغب می‌گوید: کلمه <em rel="fa_27_20_2-2" data-sentence="19:312">تفقد</em> به معنای تعهد است، لیکن حقیقت تفقد این است که آدمی متوجه فقدان چیزی شود، به خلاف تعهد که به معنای توجه به عهدگذشته است و این تفقد در قرآن کریم آمده، که‌ <span class="aya" rel="27_20" data-words="1-3">و تفقد الطیر</span><span class="footnote" rel="2" title="مفردات راغب، ماده &lt;em&gt;فقد&lt;/em&gt; ">*</span>.</span> </p> <p>در این جمله، نخست بطور تعجب از حال خود که چرا هدهد را در بین مرغان نمی‌بیند استفهام می‌کند، که من چرا هدهد را نمی‌بینم و می‌فهماند که گویا از او انتظار نمی‌رفت غیبت کند، و از امتثال فرمان او سر برتابد، آن گاه از این معنا صرف نظر کرده، تنها از غیبت او سؤال می‌کند و می‌پرسد چرا غیبت کرده است و معنای آیه این است که: مرا چه می‌شود که هدهد را میان مرغان که ملازم موکب منند نمی‌بینم؟ مگر او از غایبان است؟ <code class="aya" rel="27_21"/> <span class="aya" rel="27_21" data-words="1-9">لأعذبنه عذابا شدیدا أو لأذبحنه أو لیأتینی بسلطان مبین</span> این سه <em>لامی</em> که بر سر سه کلمه در آیه آمده لام قسم است و <span class="aya" rel="27_21" data-words="8-9">بسلطان مبین</span> به معنای دلیل قانع کننده و روشن است، سلیمان (ع) در این گفتار خود، هدهد را محکوم می‌کند به یکی از سه کار، یا عذاب شدید و یا ذبح شدن، -که در هر یک از آن دو بدبخت و بیچاره می‌شود-و یا آوردن دلیلی قانع کننده تا خلاصی یابد. </p> <p><code class="aya" rel="27_22"/> <span class="aya" rel="27_22" data-words="1-15">فمکث غیر بعید فقال أحطت بما لم تحط به و جئتک من سبإ بنبإ یقین</span> <span class="phrase">ضمیر در <em rel="fa_27_22_1-1" data-sentence="8:187">مکث</em> به سلیمان برمی‌گردد، که در این صورت معنا این می‌شود که: سلیمان بعد از تهدید هدهد، مختصری مکث کرد، احتمال هم دارد که ضمیر مذکور به خود هدهد برگردد و معنا این باشد که: هدهد مختصری مکث کرد.</span> مؤید احتمال اول، سیاق سابق و مؤید احتمال دوم، سیاق لاحق است. </p> <p>و <span class="phrase">مراد از <em>احاطه</em> علم کامل است، یعنی من به چیزی احاطه یافتم که تو بدان اطلاع کافی و کامل نداری و چون هنوز معلوم نشده که آن چه چیز است جمله <em rel="fa_27_22_10-11" data-sentence="144:38">و جئتک</em> که عطف تفسیری است آن را تفسیر می‌کند.</span> و <span class="phrase">اما شهر <em rel="fa_27_22_13-13" data-sentence="8:144">سبا</em> یکی از شهرهای یمن است، که آن روز پایتخت یمن بوده و کلمه <em rel="fa_27_22_14-14" data-sentence="120:75">نبأ</em> به معنای خبر مهم است و <em rel="fa_27_22_15-15" data-sentence="200:38">یقین</em> به معنای چیزی است که شکی در آن نباشد.</span> </p> <p>و معنای آیه این است که: سلیمان و یا هدهد زمانی که خیلی هم طولانی نبود مکث     <code class="page" rel="15,506"/> کرد، سپس حاضر درگاه شد، سلیمان سبب غیبتش را پرسید و عتابش کرد، هدهد در پاسخ گفت: من از علم به چیزی احاطه یافته‌ام که تو بدان احاطه نداری و از سبأ خبر مهمی آورده‌ام که هیچ شکی در آن نیست. </p> <p>از این مضمون برمی‌آید که در آیه به منظور اختصار، چیزی حذف شده. </p> <p>نکته‌ای که در این گفتگو هست این است که هدهد از ترس تهدیدی که سلیمان کرد و برای اینکه او را آرام کند قبل از هر سخن دیگر، اولین حرفی که زد این بود که: <span class="aya" rel="27_22" data-words="5-9">أحطت بما لم تحط به</span> (و گرنه جا داشت او هم اول بگوید من به شهر سبأ رفتم و چنین و چنان شد). </p> <p><code class="aya" rel="27_23"/> <span class="aya" rel="27_23" data-words="1-13">إنی وجدت امرأة تملکهم و أوتیت من کل شیء و لها عرش عظیم</span> <span class="phrase">ضمیر در <em rel="fa_27_23_4-4" data-sentence="8:442">تملکهم</em> به اهل سبا و توابع آن بر می‌گردد و جمله‌ <span class="aya" rel="27_23" data-words="5-9">و أوتیت من کل شیء</span> وصف وسعت مملکت و عظمت سلطنت آن زن است، و همین خود قرینه است بر اینکه منظور از <em>کل شی‌ء</em> در آیه هر چیزی است که سلطنت عظیم محتاج به داشتن آنها است، مانند حزم و احتیاط و عزم و تصمیم راسخ و سطوت و شوکت و آب و خاک بسیار و خزینه سرشار و لشکر و ارتشی نیرومند و رعیتی فرمان بردار، لیکن از بین همه اینها، تنها نام عرش عظیم را برد.</span> </p> <p><code class="aya" rel="27_24"/> <span class="aya" rel="27_24" data-words="1-8">وجدتها و قومها یسجدون للشمس من دون الله...</span> این آیه دلیل بر این است که مردم آن شهر وثنی مذهب بوده‌اند وآفتاب را به عنوان رب النوع می‌پرستیده‌اند. </p> <p> <span class="aya" rel="27_24" data-words="9-13">و زین لهم الشیطان أعمالهم</span> -این جمله به منزله عطف تفسیر است، برای جمله قبلیش و در عین حال زمینه است برای جمله بعدی که می‌فرماید: <span class="aya" rel="27_24" data-words="14-16">فصدهم عن السبیل</span> یعنی شیطان اعمال زشتشان را در نظرشان زینت داده و در نتیجه از راه بازشان داشته. آری، زینت دادن شیطان سجده آنها را بر آفتاب و سایر تقرب‌جویی‌هایشان را زمینه بود برای جلوگیری ایشان از راه خدا، که همانا، پرستش او به تنهایی است. </p> <p>و اگر سبیل را مطلق آورد و نگفت: سبیل اللَّه، برای این بود که اشاره کند به اینکه برای انسان بر حسب فطرتش و بلکه برای هر چیزی بر حسب خلقت عمومی، راه، تنها و تنها یکی است و آن راه خدا است، راه دیگری نیست، تا برای تعیین راه خدا محتاج باشد به اینکه کلمه خدا را نیز بیاورد. </p> <p> <span class="aya" rel="27_24" data-words="17-19">فهم لا یهتدون</span> -این جمله، تفریع و نتیجه گیری از محرومیتشان از راه خدا است، <code class="page" rel="15,507"/> <code class="aya" rel="27_25"/>چون وقتی بنا شد غیر از راه خدا راهی نباشد و آن یک راه هم از دستشان برود، دیگر راهی ندارند، در نتیجه اهتداء نخواهند داشت،  (دقت فرمایید). </p> <p> <span class="aya" rel="27_25" data-words="1-17">ألا یسجدوا لله الذی یخرج الخبء فی السماوات و الأرض و یعلم ما تخفون و ما تعلنون</span>  قرائتی که فعلا دایر و معمول است همین است که آوردیم که کلمه <em>الا</em> با تشدید لام خوانده می‌شود و مرکب است از دو کلمه <em>ان</em> و <em>لا</em> و این آیه عطف بیان است برای کلمه <em>اعمالهم</em> و می‌فهماند آن اعمالی که شیطان از ایشان زینت داد، این بود که برای خدا سجده نکنند. </p> <p>بعضی<span class="footnote" rel="1" title="کشاف، ج ۳، ص ۳۶۱">*</span> از مفسرین گفته‌اند: لامی بر سر <em>الا</em> بوده و حذف شده است و اصل آن  <em>لئلا</em> بوده و معنای آیه این است که: شیطان ضلالت ایشان را زینت داد تا برای خدا سجده نکنند. </p> <h3> <span class="title" rel="27_25"><span class="phrase">معنای <em rel="fa_27_25_6-6" data-sentence="6:158">خب‌ء</em> و مفاد آیه: <span class="aya" rel="27_25" data-words="1-10">ألا یسجدوا لله الذی یخرج الخبء فی السماوات و الأرض...</span> و حجتی که علیه پرستش آفتاب متضمن است</span></span> </h3> <p> <span class="phrase">کلمه <em rel="fa_27_25_6-6" data-sentence="5:440">خب‌ء</em> به طوری که در مجمع البیان گفته: به معنای اسم مفعول یعنی  <em rel="fa_27_25_6-6" data-sentence="117:368">مخبوء</em> است، و مخبوء به معنای هر چیزی است که در احاطه غیر خود، قرار گیرد، بطوری که دیگر نشود ادراکش کرد و این کلمه مصدر است که کار صفت را انجام داده، در ماضی ثلاثی آن می‌گویی <em>خباته</em> و در متکلم وحده مضارع می‌گویی <em>اخبئه</em> و آنچه خدای تعالی از عالم عدم به عالم وجود می‌آورد همین وضع را دارد<span class="footnote" rel="2" title="روح المعانی، ج ۱۹، ص ۱۹۶">*</span>.</span> </p> <p>پس، عبارت‌ <span class="aya" rel="27_25" data-words="5-10">یخرج الخبء فی السماوات و الأرض</span>، استعاره است، گویا موجودات در پس پرده عدم و زیر طبقات نیستی قرار داشتند و خدا آنها را یکی پس از دیگری از آنجا به عالم وجود درآورد. </p> <p>بنا بر این، این نامگذاری-که ایجاد و بیرون کردن از عدم را خب‌ء نامید-قریب به نامگذاری دیگری است و آن کلمه <em>فطر</em> است، که در بسیاری از آیات، خلقت را فطر، و خالق را فاطر نامیده است، و <em>فطر</em> به معنای پاره کردن است، گویا خدای تعالی عدم را پاره می‌کند و موجودات را از شکم آن بیرون می‌آورد. </p> <p><span class="phrase">گفتیم که استعمال کلمه <em rel="fa_27_25_6-6" data-sentence="22:133">خب‌ء</em> استعاره است، لیکن ممکن است بگوییم: این استعمال حقیقی و بدون استعاره است، چیزی که هست احتیاج به بیانی دارد که اینجا محل آن بیان نیست.</span> <span class="phrase">بعضی<span class="footnote" rel="3" title="روح المعانی، ج ۱۹، ص ۱۹۵">*</span> هم گفته‌اند: مراد از <em rel="fa_27_25_6-6" data-sentence="98:130">خب‌ء</em> غیب است و مراد از اخراج خب‌ء، علم     <code class="page" rel="15,508"/> به غیب است، که خواننده خود به ضعف این قول آگاه است.</span> </p> <p>و <span class="phrase">معنای اینکه فرمود: و می‌داند آنچه را شما پنهان می‌دارید و آنچه را که ظاهر می‌کنید این نیست که او به آنچه در خلوت انجام می‌دهید و آنچه در بین مردم می‌کنید عالم است، بلکه مراد این است که: به آنچه در ظاهر شما و آنچه در باطن شماست آگاه است، البته، بیشتر قراء قرآن این جمله را به صیغه غیبت خوانده‌اند، یعنی به جای تای نقطه‌دار که در ابتدای کلمه <em rel="fa_27_25_14-14" data-sentence="340:95">تخفون</em> و کلمه <em rel="fa_27_25_17-17" data-sentence="406:72">تعلنون</em> بود، یاء آورده و خوانده‌اند: ما یخفون و ما یعلنون و این قرائت بهتر است.</span> </p> <p>خلاصه: حجتی که در این آیه بر ضرر وثنی‌ها اقامه شده این است که: ایشان به جای خدا برای آفتاب سجده می‌کنند و آن را به خاطر آثار خوبی که خدای سبحان در طبع آن برای زمین و غیر آن قرار داده است تعظیم می‌کنند، در حالی که خدا اولای به تعظیم است، برای اینکه آن کسی که‌تمامی اشیای عالم، که یکی از آنها آفتاب است از عالم عدم به وجود آورده و از غیب به شهود بیرون کرده و نظام حیرت انگیزی در همه آنها به کار برده و آن آثار که گفته شد در آفتاب قرار داده است خدای سبحان است و او سزاوارتر است به سجده شدن تا مخلوق او، علاوه بر این اصلا پرستش و سجده به چیزی که شعور ندارد معنا ندارد، با اینکه خدای سبحان نه تنها (العیاذ باللَّه) فاقد شعور نیست، بلکه به آنچه خودتان در خود سراغ دارید و برای شما ظاهر و آشکارست و نیز به باطن شما که خود از آن بی خبرید آگاه است، پس تنها او را باید سجده کنید و تعظیم نمایید، نه غیر او را. و با این بیان روشن می‌شود که چگونه آیه مورد بحث با آیه بعد که می‌فرماید: <span class="aya" rel="27_26" data-words="1-5">الله لا إله إلا هو</span> متصل است. </p> <p><code class="aya" rel="27_26"/> <span class="aya" rel="27_26" data-words="1-8">الله لا إله إلا هو رب العرش العظیم</span> این جمله تتمه کلام هدهد و به منزله تصریح به نتیجه‌ای است که از بیان ضمنی سابق گرفته می‌شود و بی پرده اظهار کردن حق است، در مقابل باطل وثنی‌ها و به همین جهت نخست کلمه‌ <span class="aya" rel="27_26" data-words="2-5">لا إله إلا هو</span> را که کلمه توحید است و توحید در عبادت خدا را می‌رساند آورده، آن گاه جمله‌ <span class="aya" rel="27_26" data-words="6-8">رب العرش العظیم</span> را ضمیمه کرده تا دلالت کند بر اینکه همه تدبیرهای عالم، منتهی به خدای سبحان می‌شود، چون عرش سلطنتی عبارت است از مقامی که همه زمامدارهای امور آنجا جمع می‌شوند و از آنجا احکام جاریه در ملک صادر می‌شود. </p> <p>البته، در جمله‌ <span class="aya" rel="27_26" data-words="6-8">رب العرش العظیم</span> محاذات دیگری نیز به کار رفته و آن محاذات با کلام هدهد در توصیف ملکه سبأ است، که گفت: <span class="aya" rel="27_23" data-words="10-13">و لها عرش عظیم</span> و چه بسا همین گفتار هدهد، باعث شد که سلیمان به افراد خود دستور داد تا عرش او را نزدش حاضر کنند، <code class="page" rel="15,509"/> این دستور را داد تا ملکه سبا در برابر عظمت پروردگارش به تمام معنای کلمه خاضع گردد. </p> <p><code class="aya" rel="27_27"/> <span class="aya" rel="27_27" data-words="1-8">قال سننظر أ صدقت أم کنت من الکاذبین</span> ضمیر در <em>قال-گفت</em> به سلیمان (ع) بر می‌گردد، که داوری درباره هدهد را محول به آینده کرده و او را بدون تحقیق تصدیق نفرمود، چون هدهد بر گفته‌های خود شاهدی نیاورد، البته تکذیبش هم نکرد، چون آن جناب دلیلی بر کذب او نداشت، لذا وعده داد که به زودی درباره سخنانش تحقیق می‌کنیم، تا معلوم شود راست گفته‌ای یا دروغ. </p> <p><code class="aya" rel="27_28"/> <span class="aya" rel="27_28" data-words="1-12">اذهب بکتابی هذا فألقه إلیهم ثم تول عنهم فانظر ما ذا یرجعون</span> <span class="phrase">این آیه حکایت کلام سلیمان و خطابش به هدهد است، گویا فرموده: پس سلیمان نامه‌ای نوشت و به هدهد داده به او گفت: این نامه مرا به سوی ایشان، یعنی ملکه سبأ و مردمش ببر و نزد ایشان بینداز و خودت را کنار بکش و در محلی قرار گیر که تو آنان را ببینی، آن گاه ببین چه عکس العملی از خود نشان می‌دهند، یعنی وقتی بحث در میان آنان درگیر می‌شود با هم چه می‌گویند؟ در تمامی قرائت‌ها کلمه <em rel="fa_27_28_4-4" data-sentence="369:69">فالقه</em> هم در وصل و هم در وقف با سکون هاء قرائت شده و هاء در آن هاء سکت است.</span> </p> <p>از جمله سخنانی که بعضی<span class="footnote" rel="1" title="مجمع البیان، ج ۷، ص ۲۱۹">*</span> از مفسرین درباره این آیه گفته‌اند این است که: جمله  <span class="aya" rel="27_28" data-words="6-9">ثم تول عنهم فانظر</span> از قبیل تقدیم و تاخیر است و اصل آن چنین است فانظر ما ذا یرجعون ثم تول عنهم . ولی ضعف این سخن از نظر خواننده پوشیده نیست. </p> <h3> <span class="title" rel="27_29">توضیح سخن ملکه بعد از دیدن نامه سلیمان (علیه السلام): <span class="aya" rel="27_29" data-words="1-8">قالت یا أیها الملأ إنی ألقی إلی کتاب...</span> </span> </h3> <p> <code class="aya" rel="27_29"/><code class="aya" rel="27_30"/> <span class="aya" rel="27_29-30" data-words="1-18">قالت یا أیها الملأ إنی ألقی إلی کتاب کریم، إنه من سلیمان و إنهبسم الله الرحمن الرحیم</span> در این کلام حذف و ایجاز، یعنی اختصار بکار رفته و تقدیر کلام این است که: هدهد نامه را از سلیمان گرفته به سر زمین سبأ برد تا به ملکه آنجا برساند و چون بدانجا رسید نامه را نزد وی بینداخت، ملکه نامه را گرفت همین که آن را خواند به اشراف قوم خود گفت: <span class="aya" rel="27_38" data-words="2-4">یا أیها الملؤا...</span>. </p> <p>این دو آیه حکایت گفتار ملکه سبأ است، که به مردمش از رسیدن چنین نامه‌ای و کیفیت رسیدن آن و نیز مضمون آن خبر می‌دهد و نامه را توصیف می‌کند به اینکه نامه‌ای است کریم و ظاهر آیه دوم این است که می‌خواهد علت کریم بودن آن را بیان کند،   <code class="page" rel="15,510"/> می‌گوید: علت کرامتش این است که این نامه از ناحیه سلیمان است، چون ملکه سبأ از جبروت سلیمان خبر داشت و می‌دانست که چه سلطنتی عظیم و شوکتی عجیب دارد، به شهادت اینکه در چند آیه بعد از ملکه سبأ حکایت می‌کند که وقتی عرش خود را در کاخ سلیمان دید گفت: <span class="aya" rel="27_42" data-words="10-17">و أوتینا العلم من قبلها و کنا مسلمین</span> -ما قبلا از شوکت سلیمان خبر داشتیم و تسلیم او بودیم . </p> <p> <span class="aya" rel="27_30" data-words="4-9">و إنه بسم الله الرحمن الرحیم</span> -یعنی این نامه به نام خدا آغاز شده و به این جهت نیز کریم است. آری بت‌پرستان وثنی، همگی قائلند به اینکه خدای سبحان هست منتهی او را رب الارباب دانسته نمی‌پرستیدند، چون خود را کوچک‌تر از آن می‌دانستند. آفتاب پرستان نیز، وثنی مسلک، و یکی از تیره‌های صابئین بودند، که خدا و صفاتش را تعظیم می‌کردند، چیزی که هست صفات او را به نفی نواقص و اعدام برمی‌گردانیدند مثلا، علم و قدرت و حیات و رحمت را به نبود جهل و عجز و مرگ و قساوت تفسیر کرده‌اند. پس قهرا وقتی نامه، <span class="aya" rel="27_30" data-words="6-9">بسم الله الرحمن الرحیم</span> باشد نامه‌ای کریم می‌شود، چنان که بودن آن از ناحیه سلیمان عظیم نیز، اقتضاء می‌کند که نامه‌ای کریم بوده باشد. بنا بر این، مضمون نامه تنها جمله‌ <span class="aya" rel="27_31" data-words="1-6">ألا تعلوا علی و أتونی مسلمین</span> خواهد بود، و حرف <em>ان</em> در ابتدای آن تفسیری است. </p> <p>و عجب از جمعی<span class="footnote" rel="1" title="تفسیر فخر رازی، ج ۲۴، ص ۱۹۴">*</span> از مفسرین است که جمله‌ <span class="aya" rel="27_30" data-words="1-3">إنه من سلیمان</span> را استینافی و غیر مربوط به ما قبل گرفته و گفته‌اند: پاسخی است از سؤال مقدر، گویا کسی پرسیده، این کتاب از طرف چه کسی رسیده و در آن چه نوشته؟ و ملکه سبأ در پاسخ گفته است: این از ناحیه سلیمان است... و بنا به گفته این مفسرین جمله‌ <span class="aya" rel="27_30" data-words="5-7">إنه بسم الله...</span> بیان مضمون نامه، یعنی متن نامه می‌شود و خلاصه: همه جملات‌ <span class="aya" rel="27_30-31" data-words="6-15">بسم الله الرحمن الرحیم، ألا تعلوا علی و أتونی مسلمین</span> مضمون نامه می‌شود. و این چند اشکال دارد: اول اینکه: در این صورت کلمه <em>ان</em> زیادی می‌شود و هیچ فایده‌ای در آن نمی‌ماند، هم چنان که بعضی<span class="footnote" rel="2" title="مجمع البیان، ج ۷، ص ۲۱۹">*</span> به همین جهت گفته‌اند: این کلمه مصدری و کلمه <em>لا</em> نافیه است، نه ناهیه.  (نمی‌خواهد بگوید بر من برتری‌جویی مکن، بلکه با حرف ان مصدری، فعل <em>لا تعلوا</em> مصدر می‌شود و چون گفتیم <em>لا</em> نافیه است معنا این می‌شود که تو بر من برتری نداری) ولی این وجه بسیار بی پایه و-به بیانی که خواهد آمد-بسیار سخیف و ضعیف است. </p> <p>اشکال دوم اینکه: این مفسرین نامبرده در توجیه اینکه چرا ملکه سبأ نامه را کتابی     <code class="page" rel="15,511"/> کریم خواند، وجوهی ذکر کرده‌اند، یکی اینکه: چون آن نامه نامه مهر شده بود و در حدیث هم آمده که اکرام کتاب به مهر کردن آن است حتی بعضی<span class="footnote" rel="1" title="تفسیر کشاف، ج ۳، ص ۳۶۳">*</span> از این مفسرین ادعا کرده‌اند که معنای کرامت نامه، مهر آن است، وقتی گفته می‌شود: من کتاب را اکرام کردم و نامه من کریم شد، معنایش این است که آن را مهر نهادم. </p> <p>بعضی<span class="footnote" rel="2" title="تفسیر فخر رازی، ج ۲۴، ص ۱۹۷">*</span> دیگر گفته‌اند: وجهش این است که‌خط آن فوق العاده زیبا بوده و بیانی شیوا داشته. </p> <p>بعضی<span class="footnote" rel="3" title="سوره نمل، آیه ۱۵">*</span> دیگر گفته‌اند که: از این جهت کریمش خواند که از راه غیر طبیعی یعنی به توسط مرغ هوا به او رسیده است، که چه بسا خیال کرده است کتابی است آسمانی، و از این قبیل وجوه بی پایه و بی اساس دیگر. </p> <p>و حال آنکه خواننده خوب می‌داند که این وجوه همه از قبیل تفسیر به رای است، که کسی را قانع نمی‌کند و ظاهرا آن علتی که اینان را به این حرفها کشانیده این است که: خیال کرده‌اند جمله‌ <span class="aya" rel="27_30" data-words="5-7">إنه بسم الله</span>... <span class="aya" rel="27_31" data-words="6-6">مسلمین</span> حکایت متن کتاب است و آن گاه دیده‌اند که این حرف با حمل جمله که این از سلیمان است و اینکه بسم اللَّه... بر تعلیل و بیان علت کرامت کتاب نمی‌سازد، لذا برای رفع این ناسازگاری آن طور که دیدید به دست و پا افتاده‌اند. </p> <p>و ما در جواب از این پندار، می‌گوییم: ظاهر <em>ان</em> مفسره در جمله <span class="aya" rel="44_19" data-words="2-5">أن لا تعلوا علی</span> این است که عبارت اصلی کتاب را نقل به معنا کند، نه اینکه بخواهد متن آن را حکایت کند و مضمونش نهی از علو بر صاحب نامه و امر به آمدن ملکه و تسلیم او شدن است، پس اصلا هیچ محذوری در بین نیست. </p> <p><code class="aya" rel="27_31"/> <span class="aya" rel="27_31" data-words="1-6">ألا تعلوا علی و أتونی مسلمین</span> کلمه <em>ان</em> تفسیری است که در اینجا مضمون نامه سلیمان را تفسیر می‌کند. که بیانش گذشت. </p> <p>و اینکه گفتیم بعضی<span class="footnote" rel="4" title="روح المعانی، ج ۱۹، ص ۱۹۶">*</span> گفته‌اند: کلمه <em>ان</em> مصدریه و کلمه لا نافیه است صحیح نیست، برای اینکه اگر چنین باشد اولا مستلزم تقدیر گرفتن مبتداء و یا خبری بدون جهت است،  (که هیچ اجباری به اینکار نیست). و <span class="phrase">ثانیا اینکه می‌بینیم جمله <em rel="fa_27_31_4-5" data-sentence="26:180">و اتونی</em> را بر آن         <code class="page" rel="15,512"/> عطف کرده و اگر گفتار این مفسر صحیح باشد مستلزم آن است که انشاء را بر اخبار عطف کرده باشد،  (و این از فصاحت قرآن بعید است).</span> </p> <p>و اما منظور از برتری نجستن، این است که بر من استکبار نکنید، <span class="aya" rel="27_31" data-words="4-6">و أتونی مسلمین</span>، مطیع و منقاد به سویم حرکت کنید، چون مسلم بودن آنان در این موقعیت همین است که مطیع وی شوند، نه اسلام به معنای ایمان به خدای سبحان و جمله قبلی یعنی <span class="aya" rel="44_19" data-words="2-5">أن لا تعلوا علی</span> خود مؤید این معناست، هر چند که آمدن ملکه سبأ و مردمش با حالت انقیاد، خود مستلزم ایمان آوردن به خدا نیز هست، هم چنان که از سیاق کلام هدهد و سیاق آیات بعدی نیز استفاده می‌شود، و لیکن مستلزم بودن، غیر این است که مقصود از کلمه، همان معنا باشد، زیرا اگر منظور آن معنای مصطلح می‌بود جا داشت بفرماید: <span class="aya" rel="44_19" data-words="2-6">أن لا تعلوا علی الله</span>. </p> <p>و اینکه سلیمان (ع) پیغمبری بوده که کارش دعوت به سوی اسلام است، منافات با این معنا که ما برای کلمه مسلمین کردیم ندارد، برای اینکه او علاوه بر مقام رسالت، پادشاه نیز بود، و وقتی مردم را بطور مطلق دعوت به انقیاد و فرمانبرداری کند، قهرا دعوت به پذیرفتن دین توحید نیز کرده است هم چنان که سر انجام ملکه سبأ به اسلام کشیده شد و قرآن کریم کلام او را در هنگام اسلام آوردنش حکایت کرده که گفت: <span class="aya" rel="27_44" data-words="24-30">و أسلمت مع سلیمان لله رب العالمین</span>. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">مشاوره ملکه با قوم خود در باره جنگ یا تسلیم 512</span> </h3> <p> <code class="aya" rel="27_32"/> <span class="aya" rel="27_32" data-words="1-13">قالت یا أیها الملأ أفتونی فی أمری ما کنت قاطعة أمرا حتی تشهدون</span> <span class="phrase">کلمه <em>افتاء</em> به معنای اظهار نظریه و فتوا است و فتوا همان رأی و نظریه است و قطع امر به معنای عملی کردن تصمیم و عزم بر آن است و کلمه <em rel="fa_27_32_12-12" data-sentence="138:325">شهادت</em> به معنای حضور است، و این جمله حکایت مشورتی است که ملکه سبأ با قوم خود کرد، می‌گوید: در این امر که پیش آمده-یعنی همان فرمانی که سلیمان در نامه خود داده-کمک فکری دهید و اگر من در این پیشامد با شما مشورت می‌کنم بدان جهت است که من تا کنون‌در هیچ امری استبداد به خرج نداده‌ام، بلکه هر کاری کرده‌ام با مشورت و در حضور شما کرده‌ام.</span> </p> <p>بنا بر این، آیه شریفه به فصل دومی از گفتار ملکه سبا اشاره می‌کند، فصل اول آن بود که نامه سلیمان را برای بزرگان مملکت خود خواند و فصل دومش این است که از آنان نظریه می‌خواهد. </p> <p><code class="aya" rel="27_33"/> <span class="aya" rel="27_33" data-words="1-15">قالوا نحن أولوا قوة و أولوا بأس شدید و الأمر إلیک فانظری ما ذا تأمرین</span> <span class="phrase">کلمه <em rel="fa_27_33_4-4" data-sentence="5:275">قوة</em> به معنای هر چیزی است که به انسان در رسیدن به مطلوبش نیرو دهد، و در این آیه منظور از آن ارتشی است که بتواند با آن دشمن را دفع کند و با آن کارزار نماید، و<code class="page" rel="15,513"/> کلمه <em rel="fa_27_33_7-7" data-sentence="256:65">باس</em> به معنای شدت در عمل است و مراد از آن در اینجا شهامت و شجاعت است.</span> </p> <p>این آیه، حکایت پاسخی است که درباریان به ملکه دادند و در سخن خود نخست چیزی گفتند که مایه دلخوشی او باشد و بی‌تابی و اضطرابش را تسکین دهد و سپس اختیار را به خود او داده و گفتند: ناراحت مباش و هیچ غم مخور که ما مردانی نیرومند هستیم و ارتشی قوی داریم، که از هیچ دشمنی نمی‌ترسیم، هر چند که آن دشمن سلیمان باشد، در آخر هم باز اختیار با خود تو است هر چه می‌خواهی فرمان بده که ما مطیع تو هستیم. </p> <p><code class="aya" rel="27_34"/> <span class="aya" rel="27_34" data-words="1-15">قالت إن الملوک إذا دخلوا قریة أفسدوها و جعلوا أعزة أهلها أذلة و کذلک یفعلون</span>  <em>إفساد قریه‌ها</em> به معنای تخریب و آتش زدن و ویران کردن بناهای آن است و  إذلال عزیزان اهل قریه ، این است که آنان را بکشند و اسیر کنند و تبعید نمایند، یا به ایشان زور بگویند. </p> <p>و خلاصه: بعد از مشورتش با درباریان خود به طوری که از این دو آیه استفاده می‌شود نظرش این شد که در باره سلیمان تحقیق بیشتری کند و کسی را نزد او بفرستد که از حال او و مظاهر نبوت و سلطنتش اطلاعاتی به دست آورده، برایش بیاورد، تا او به یکی از دو طرف جنگ یا تسلیم رأی دهد. </p> <p>و از ظاهر کلام درباریان، که کلام خود را با جمله‌ <span class="aya" rel="27_33" data-words="2-8">نحن أولوا قوة و أولوا بأس شدید</span> آغاز کردند، برمی‌آید که آنان میل داشتند جنگ کنند و چون ملکه هم همین را فهمیده بود لذا نخست شروع کرد از جنگ مذمت کردن، در آخر رأی خود را ارائه داد، اول گفت: <span class="aya" rel="27_34" data-words="2-7">إن الملوک إذا دخلوا قریة أفسدوها...</span> یعنی، جنگ عاقبتی ندارد، مگر غلبه یکی از دو طرف و شکست طرف دیگر، یعنی فساد قریه‌ها و شهرها و ذلت عزیزان آن و چون چنین است، نباید بدون تحقیق اقدام به جنگ کرد، باید نیروی خود را با نیروی دشمن بسنجیم، اگر تاب نیروی او را نداشتیم، تا آنجا که راهی به صلح و سلم داریم اقدام به جنگ نکنیم، مگر اینکه راه، منحصر به جنگ باشد و نظر من این است که هدیه‌ای برای او بفرستیم، ببینیم فرستادگان ما چه خبری می‌آورند، آن وقت تصمیم به یکی از دو طرف جنگ یا صلح بگیریم. </p> <p>بنا بر این، جمله‌ <span class="aya" rel="27_34" data-words="2-5">إن الملوک إذا دخلوا...</span> زمینه است، برای جمله‌ <span class="aya" rel="27_35" data-words="1-6">و إنی مرسلة إلیهم بهدیة فناظرة...</span>. </p> <p>و جمله‌ <span class="aya" rel="27_34" data-words="8-12">و جعلوا أعزة أهلها أذلة</span>، تعبیری است که در افاده معنا، بلیغ‌تر از این است که مثلا بگوییم: <em>استذلوا اعزتها</em> ، برای اینکه تعبیر قرآن کریم علاوه بر اینکه، بر تحقق ذلت<code class="page" rel="15,514"/> دلالت می‌کند، تلبس به صفت ذلت را هم می‌رساند. </p> <p>و جمله‌ <span class="aya" rel="27_34" data-words="14-15">کذلک یفعلون</span>، بعد از جملات‌ <span class="aya" rel="27_34" data-words="7-12">أفسدوها و جعلوا أعزة أهلها أذلة</span> که اصل وقوع را می‌رساند، استمرار آن را نیز می‌رساند و معنایش این است که: این رفتار از پادشاهان همیشگی و مستمر است،  (اینطور نیست که نسبت به کشور ما رفتارشان طوری دیگر شود). </p> <p>بعضی<span class="footnote" rel="1" title="تفسیر فخر رازی، ج ۲۴، ص ۱۹۶">*</span> از مفسرین گفته‌اند: این جمله جزء کلام ملکه نیست، بلکه کلام خدای سبحان است، ولی حرف صحیحی نیست، چون مقام، اقتضای چنین تصدیقی را ندارد. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">سبائیان برای سلیمان هدیه می‌فرستند و او هدیه آنان را رد می‌کند</span> </h3> <p><code class="aya" rel="27_35"/> <span class="aya" rel="27_35" data-words="1-9">و إنی مرسلة إلیهم بهدیة فناظرة بم یرجع المرسلون</span> یعنی من نزد سلیمان خواهم فرستاد و اینگونه سخن گفتن لحن سخن گفتن پادشاهان است، که تجبر و عزت ملوکی را می‌رساند و گر نه در کلام خود، نام سلیمان را می‌برد، لیکن زبان خود را از بردن نام او نگه داشت و مساله را به او و درباریانش با هم نسبت داد و نیز فهمانید که سلیمان هم هر چه می‌کند به دست یاران و ارتشیان و به کمک رعیت خود می‌کند. </p> <p>و معنای اینکه گفت: <span class="aya" rel="27_35" data-words="6-9">فناظرة بم یرجع المرسلون</span> این است که ببینیم چه عکس العملی نشان می‌دهد، تا ما نیز به مقتضای وضع او عمل کنیم و این-همانطور که گفتیم- اظهار نظر ملکه سبأ بود، و از کلمه <em>مرسلون</em> به دست می‌آید که هدیه‌ای را که وی برای آن جناب فرستاد به دست جمعی از درباریانش بود، هم چنان که از سخن بعدی سلیمان  (ع) که فرمود: <span class="aya" rel="27_37" data-words="1-2">ارجع إلیهم</span> -برگرد نزد ایشان ، برمی‌آید که آن جمع، رئیسی داشته‌اند و رئیس به تنهایی نزد سلیمان راه یافته و هدیه را به او داده است. </p> <p><code class="aya" rel="27_36"/> <span class="aya" rel="27_36" data-words="1-17">فلما جاء سلیمان قال أ تمدونن بمال فما آتانی الله خیر مما آتاکم بل أنتم بهدیتکم تفرحون</span> <span class="phrase">ضمیر در <em rel="fa_27_36_2-2" data-sentence="8:58">جاء</em> به مالی برمی‌گردد که به عنوان هدیه نزد سلیمان فرستاده شد.</span> </p> <p>احتمال هم دارد که به حامل هدیه یعنی رئیس هیئت اعزامی سبأ برگردد. </p> <p>استفهام در جمله‌ <span class="aya" rel="27_36" data-words="5-7">أ تمدونن بمال</span> توبیخی است، و خطاب در آن به فرستاده و فرستنده هر دو برمی‌گردد و این را تغلیب گویند، که صاحب سخن رو به حاضران کند، ولی حاضر و غایب را مورد عتاب قرار دهد، سلیمان (ع) هم اینطور کلی سخن گفت و   <code class="page" rel="15,515"/> نامی از خصوص ملکه سبأ نبرد، همانطور که-در گذشته دیدیم-ملکه سبأ هم نامی از او نبرد و گفت: من هدیه‌ای نزد ایشان می‌فرستم . </p> <p>بعضی<span class="footnote" rel="1" title="روح المعانی، ج ۱۹، ص ۲۰۲">*</span> احتمال داده‌اند که خطاب و روی سخن آن جناب تنها به فرستادگان باشد و این احتمال صحیحی نیست، برای اینکه اعتراض سلیمان این بود که: آیا مرا با مال کمک می‌کنید و معلوم است که این کمک مالی، کار فرستادگان نبود بلکه کار فرستنده ایشان بود و با این حال دیگر معنا ندارد که خصوص فرستادگان را توبیخ کند و اگر نفرمود: <em>ا تمدونن بالمال</em> بلکه کلمه مال را نکره آورد و فرمود: <span class="aya" rel="27_36" data-words="5-7">أ تمدونن بمال</span> -آیا کمکم می‌کنید به مالی ، برای این بود که آن مال را تحقیر کند و ناچیزش بشمارد و مرادش از <span class="aya" rel="27_36" data-words="8-10">فما آتانی الله</span> همان سلطنت و نبوت بوده است. </p> <p>و معنای آیه این است که: آیا شما مرا با مالی حقیر و ناچیز که کمترین ارزشی نزد من ندارد کمک می‌کنید؟ مالی که در قبال آنچه خدا به من داده ذره‌ای ارزش ندارد؟ آنچه خدا از ملک و نبوت و ثروت به من داده بهتر است از آنچه به شما داده است. </p> <p>و جمله‌ <span class="aya" rel="27_36" data-words="14-17">بل أنتم بهدیتکم تفرحون</span> اعراض از توبیخ قبلی به توبیخی دیگر است، اول توبیخشان کرد به اینکه مگر من محتاج مال شما هستم، که هدیه برایم فرستاده‌اید و این کار شما کار زشتی است و در این جمله می‌فرماید: از آن زشت‌تر اینکه، شما هدیه خود را خیلی بزرگ می‌شمارید و آن را ارج می‌نهید. </p> <p><span class="phrase">بعضی<span class="footnote" rel="2" title="مفردات راغب، ماده &lt;em&gt;نکر&lt;/em&gt; ">*</span> از مفسرین گفته‌اند: مراد از <em rel="fa_27_36_15-15" data-sentence="124:279">بهدیتکم</em> آن هدیه‌ای که فرستاده‌اند نیست، بلکه هدیه‌هایی است که دیگران برای ایشان بفرستند و معنای جمله این است که: این شمایید که‌به خاطر علاقه‌ای که به جمع مال و زیاد کردن آن دارید وقتی از جایی برایتان هدیه‌ای می‌آید خوشحال می‌شوید، ولی ما اینطور نیستیم، و هیچ اعتنایی به مال دنیا نداریم.</span> ولی خواننده، خود به بعد این وجه آگاه است. </p> <p><code class="aya" rel="27_37"/> <span class="aya" rel="27_37" data-words="1-15">ارجع إلیهم فلنأتینهم بجنود لا قبل لهم بها و لنخرجنهم منها أذلة و هم صاغرون</span> <span class="phrase">خطاب در این آیه به رئیس هیئت اعزامی سبأ است، و ضمیرهای جمع همه به ملکه سبأ و قوم او برمی‌گردند و کلمه <em>قبل</em> به معنای طاقت است و ضمیر <em>بها</em> به کشور سبأ برمی‌گردد و جمله‌ <span class="aya" rel="27_37" data-words="13-15">و هم صاغرون</span> تاکید ما قبل خودش است و لام در جمله‌ <span class="aya" rel="27_37" data-words="3-3">فلنأتینهم</span> و   <code class="page" rel="15,516"/> نیز در جمله <em rel="fa_27_37_10-10" data-sentence="408:15">لنخرجنهم</em> لام سوگند است.</span> </p> <p>بعد از آنکه مردم سبأ فرمان سلیمان (ع) را که فرموده بود: <span class="aya" rel="27_31" data-words="4-6">و أتونی مسلمین</span> مخالفت نموده و آن را به فرستادن هدیه تبدیل کردند و از ظاهر این رفتار برمی‌آید که از تسلیم شدن سرپیچی دارند، بناچار سلیمان کار ایشان را سر برتافتن از فرمان خود فرض کرده، روی این فرض، ایشان را تهدید کرد به اینکه سپاهی به سویشان گسیل می‌دارد که در سبأ طاقت نبرد با آن را نداشته باشند و به همین جهت، دیگر به فرستاده ملکه نفرمود: این پیام را ببر و بگو اگر تسلیم نشوند و نزد من نیایند چنین لشکری به سویشان می‌فرستم، بلکه فرمود: تو برگرد که من هم پشت سر تو این کار را می‌کنم، هر چند که در واقع و به هر حال لشکر فرستادن، مشروط بود به اینکه آنان تسلیم نشوند. </p> <p>و از سیاق برمی‌آید که آن جناب هدیه مذکور را نپذیرفته و آن را برگردانیده است. </p> <p><code class="aya" rel="27_38"/> <span class="aya" rel="27_38" data-words="1-11">قال یا أیها الملؤا أیکم یأتینی بعرشها قبل أن یأتونی مسلمین</span> این سخنی است که سلیمان (ع) بعد از برگرداندن هدیه سبأ و فرستادگانش گفته و در آن خبر داده که ایشان به زودی نزدش می‌آیند، در حالی که تسلیم باشند، سلیمان (ع) در این آیه به حضار در جلسه می‌گوید: کدامیک از شما تخت ملکه سبا را قبل از اینکه ایشان نزد ما آیند در اینجا حاضر می‌سازد؟ و منظورش از این فرمان این است که وقتی ملکه سبأ تخت خود را از چندین فرسخ فاصله در حضور سلیمان حاضر دید، به قدرتی که خدا به وی ارزانی داشته و به معجزه باهره او، بر نبوتش پی ببرد، تا در نتیجه تسلیم خدا گردد، هم چنان که به شهادت آیات بعد، تسلیم هم شدند. </p> <h3> <span class="title" rel="27_40">آورده شدن تخت بلقیس به وسیله کسی که <span class="aya" rel="27_40" data-words="3-6">عنده علم من الکتاب</span> </span> </h3> <p> <code class="aya" rel="27_39"/> <span class="aya" rel="27_39" data-words="1-17">قال عفریت من الجن أنا آتیک به قبل أن تقوم من مقامک و إنی علیه لقوی أمین</span> <span class="phrase">کلمه <em rel="fa_27_39_2-2" data-sentence="5:47">عفریت</em> -به طوری که گفته‌اند-به معنای شریر و خبیث است.</span> و کلمه  <em>آتیک</em> بنا بر آنچه بعضی<span class="footnote" rel="1" title="روح البیان، ج ۶، ص ۳۵۰">*</span> گفته‌اند اسم فاعل است یعنی من آورنده آنم، ممکن هم هست متکلم وحده از مضارع <em>اتی یاتی</em> باشد، یعنی من آن را برایت می‌آورم، ولی اسم فاعل بودنش با سیاق، مناسبت بیشتری دارد، چون بر تلبس یعنی اشتغال به فعل دلالت دارد و نیز با عطف شدن جمله‌ <span class="aya" rel="27_39" data-words="13-15">و إنی علیه...</span> که جمله‌ای است اسمی مناسب‌تر است. </p> <p>ضمیر <em>علیه</em> در جمله‌ <span class="aya" rel="27_39" data-words="13-17">و إنی علیه لقوی أمین</span> به <em>إتیان-آوردن</em> برمی‌گردد، و   <code class="page" rel="15,517"/> معنایش این است که: من به آوردن آن نیرومند و امینم، نیرومند بر آنم و حمل آن خسته‌ام نمی‌کند، امین بر آنم و در آوردنش به تو خیانت نمی‌کنم. </p> <p><code class="aya" rel="27_40"/> <span class="aya" rel="27_40" data-words="1-6">قال الذی عنده علم من الکتاب</span> در این جمله، مقابله‌ای با جمله قبل به کار رفته و این مقابله دلالت می‌کندبر اینکه صاحب علم کتاب، از جن نبوده، بلکه از انس بوده است، روایاتی هم که از ائمه اهل بیت در این باره رسیده آن را تایید می‌کند و نام او را آصف بن برخیا وزیر سلیمان و وصی او معرفی کرده است، بعضی<span class="footnote" rel="1" title="روح المعانی، ج ۱۹، ص ۲۰۳">*</span> هم گفته‌اند: او خضر بوده. و بعضی<span class="footnote" rel="2" title="سلیمان از داود ارث برد سوره نمل، آیه ۱۶">*</span> گفته‌اند: مردی بوده که اسم اعظم داشته-آن اسمی که وقتی خدا با آن خوانده شود اجابت می‌کند-بعضی<span class="footnote" rel="3" title="سلیمان کافر نشد سوره بقره، آیه ۱۰۲">*</span> دیگر گفته‌اند: جبرئیل بوده. بعضی<span class="footnote" rel="4" title="سوره نمل، آیه ۱۶">*</span> دیگر او را خود سلیمان دانسته‌اند و این وجوهی است که بر هیچ یک از آنها دلیلی نیست. </p> <p>هر چه باشد و آن شخص هر که بوده باشد از اینکه آیه مورد بحث را بدون عطف بر ما قبل آورد و آن را از ما قبل جدا ساخت، برای این بود که در باره این عالم که تخت ملکه سبأ را حاضر ساخت، آن هم در زمانی کمتر از زمان فاصله میان نگاه کردن، اعتنای بیشتری اعمال دارد و همچنین به علم او اعتناء ورزید، زیرا کلمه <em>علم</em> را نکره آورده، فرمود: علمی از کتاب، یعنی علمی که با الفاظ نمی‌توان معرفیش کرد. </p> <p>و مراد از کتابی که این قدرت خارق العاده پاره‌ای از آن بود، یا جنس کتابهای آسمانی است و یا لوح محفوظ و علمی که این عالم از آن کتاب گرفته علمی بوده که راه رسیدن او را به این هدف آسان می‌ساخته است مفسرین در اینکه این علم چه بوده، اختلاف کرده‌اند، بعضی<span class="footnote" rel="5" title="سوره نساء، آیه ۱۶۳">*</span> گفته‌اند: اسم اعظم بوده. بعضی<span class="footnote" rel="6" title="سوره انعام، آیه ۸۴">*</span> دیگر گفته‌اند: آن اسم اعظم عبارت است از حی قیوم. بعضی<span class="footnote" rel="7" title="تفسیر کشاف، ج ۳، ص ۳۶۷">*</span> دیگر گفته‌اند: آن ذو الجلال و الاکرام بوده. بعضی<span class="footnote" rel="8" title="تفسیر کشاف، ج ۳، ص ۳۶۷">*</span> دیگر گفته‌اند: اللَّه الرحمن بوده. بعضی<span class="footnote" rel="9" title="منهج الصادقین، ج ۷، ص ۳۵">*</span> آن را به زبان عبرانی <em>آهیا شراهیا</em> دانسته‌اند و بعضی<span class="footnote" rel="10" title="منهج الصادقین، ج ۷، ص ۳۵">*</span> گفته‌اند: آن عالم چنین دعا کرد: یا الهنا و اله کل شی‌ء الها واحدا لا اله الا انت، ایتنی بعرشها-ای معبود ما و معبود هر چیز که معبودی واحد هستی و جز تو معبودی نیست، تخت او را برایم بیاور و سخنانی دیگر از این قبیل. و ما در جلد هشتم این کتاب-در بحثی که پیرامون اسماء حسنا داشتیم-گفتیم که: محال است اسم اعظمی که در هر چیز تصرف دارد،       <code class="page" rel="15,518"/> از قبیل الفاظ و یا مفاهیمی باشد که الفاظ بر آنها دلالت می‌کند، بلکه اگر واقعا چنین اسمی باشد و چنین آثاری در آن باشد لا بد، حقیقت اسم خارجی است، که مفهوم لفظ به نوعی با آن منطبق می‌شود، خلاصه: آن اسم حقیقتی است که اسم لفظی اسم آن اسم است. </p> <p>و در الفاظ آیه شریفه هیچ خبری از این اسمی که مفسرین گفته‌اند نیامده، تنها و تنها چیزی که آیه در این باره فرموده این است که شخص نامبرده که تخت ملکه سبأ را حاضر کرد علمی از کتاب داشته و گفته است: من آن را برایت می‌آورم غیر از این دو کلمه در باره او چیزی نیامده، البته این در جای خود معلوم و مسلم است، که کار در حقیقت کار خدا بوده، پس معلوم می‌شود که آن شخص علم و ارتباطی با خدا داشته، که هر وقت از پروردگارش چیزی می‌خواسته و حاجتش را به درگاه او می‌برده خدا از اجابتش تخلف نمی‌کرده. و به عبارت دیگر، هر وقت چیزی را می‌خواسته خدا هم آن را می‌خواسته است. </p> <p>از آنچه گذشت این نیز روشن شد که علم مذکور از سنخ علوم فکری و اکتسابی و تعلم بردار نبوده است. </p> <p> <span class="aya" rel="27_40" data-words="7-14">أنا آتیک به قبل أن یرتد إلیک طرفک</span> -کلمه <em>طرف</em> به طوری که گفته‌اند: به معنای نگاه و چشم برگرداندن است و <em>ارتداد طرف</em> به معنای این است که آن چیزی که نگاه آدمی به آن می‌افتد، در نفس نقش بندد و آدمی آن را بفهمد که چیست، پس مقصود آن شخص این بوده که من تخت ملکه سبأ را در مدتی نزدت حاضر می‌کنم که کمتر از فاصله نگاه کردن و دید آن باشد. </p> <p>بعضی<span class="footnote" rel="1" title="روح المعانی، ج ۱۹، ص ۲۰۵">*</span> از مفسرین گفته‌اند: طرف به معنای برداشتن پلک چشم و بازکردن آن برای دیدن است و ارتداد طرف به معنای بسته شدن پلکها به طور طبیعی است، نه بستن عمدی و اختیاری، چون اگر آن مراد بود، تعبیر می‌فرمود به رد طرف، و این خود نکته‌ای است که نباید از آن غفلت ورزید. </p> <p>ولی این مفسر اشتباه کرده، چون طرف، یکی از افعال اختیاری آدمی است، ولی آنچه که باعث بر این فعل اختیاری می‌شود طبیعت آدمی است، مانند نفس کشیدن و برای همین است که احتیاجی به فکر و اندیشه قبلی ندارد، به خلاف امثال خوردن و نوشیدن. </p> <p>بنا بر این، فعل اختیاری، آن فعلی است که به اراده آدمی مرتبط باشد، حال چه اینکه محتاج به فکر و اندیشه سابق باشد و چه نباشد. </p> <p>   <code class="page" rel="15,519"/> و علت اشتباه این مفسر این است که: خیال کرده‌اند فعل اختیاری آن فعلی است که ناشی از تفکر و اندیشه باشد، و غیر آن را اختیاری ندانسته است. پس نکته این که در آیه مورد بحث، <em>ارتداد</em> را آورد نه <em>رد</em> را، آن نیست که وی گفته، بلکه شاید این باشد که فعل چشم بر هم زدن، از آنجا که با فکر و اندیشه قبلی انجام نمی‌شود، در انظار چنین به نظر می‌رسد که پلکها خودش به هم می‌خورد، نه اینکه به خواست صاحبش باشد. </p> <p>خطاب در جمله من آن را قبل از یک چشم بهم زدن و قبل از اینکه نگاهت برگردد برایت می‌آورم خطاب آن عالم به سلیمان (ع) است، چون او بود که می‌خواست تخت ملکه سبأ نزدش حاضر شود و نیز او بود که گوینده سخن می‌خواست تخت را برایش بیاورد. </p> <p>ولی بعضی<span class="footnote" rel="1" title="ما سلیمان را به داود دادیم سوره ص، آیه ۳۰">*</span> از مفسرین گفته‌اند: خطاب عالم نامبرده متوجه به عفریت است، که قبلا به سلیمان (ع) گفت: من آن را قبل از آنکه از جایت برخیزی می‌آورم و این عالم که رو به او کرد و گفت: من آن را قبل از برگشتن نگاهت می‌آورم، خود سلیمان بوده که علمی از کتاب داشته است و اگر این را گفته، خواسته است فضیلت نبوت را به او بفهماند و برساند آن قدرتی که خدای تعالی از راه تعلیم کتاب به او داده، برتر و عظیم‌تر است از قدرتی که به عفریت داده و عفریت به آن می‌بالد. پس، معنای آیه این است که: سلیمان به عفریت گفت: من عرش او را برایت می‌آورم قبل از آنکه نگاهت برگردد. </p> <p>فخر رازی هم در تفسیر کبیر، بر همین معنا اصرار ورزیده و وجوهی برای تایید آن ذکر کرده، که ذره‌ای ارزش علمی ندارد، علاوه بر اینکه، اصل این تفسیر با سیاق آیه -همانطور که گفتیم-نمی‌سازد<span class="footnote" rel="2" title="سوره انبیاء، آیه ۷۹">*</span>. </p> <p> <span class="aya" rel="27_40" data-words="15-23">فلما رآه مستقرا عنده قال هذا من فضل ربی...</span> یعنی، بعد از آنکه سلیمان (ع) عرش ملکه سبأ را نزد خود حاضر دید، گفت: این-یعنی حضور تخت بلقیس در نزد او در کمتر از یک طرفة العین-از فضل پروردگار من است، بدون اینکه در خود من استحقاقی بوده باشد، بلکه خدای تعالی این فضیلت را به من ارزانی داشت تا مرا بیازماید، یعنی امتحان کند آیا شکر نعمتش را به جا می‌آورم، و یا کفران می‌کنم. آن گاه فرمود: و هر کس شکر بگزارد برای خود گزارده، یعنی نفع آن عاید خودش می‌شود نه عاید پروردگار من و هر کس کفران نعمت او کند، باز ضررش عاید خودش     <code class="page" rel="15,520"/> می‌شود، چون پروردگار من بی نیاز و کریم است. و بطوری که ملاحظه می‌کنید ذیل آیه، صدر آن را تاکید می‌کند. </p> <p>بعضی<span class="footnote" rel="1" title="سوره ص، آیه ۳۰">*</span> از مفسرین گفته‌اند: مشار الیه به اشاره <em>هذا</em> ، قدرت به آوردن تخت ملکه سبأ است، چه بی واسطه و چه با واسطه. </p> <p>لیکن این حرف صحیح نیست، چون ظاهر اینکه فرمود: <span class="aya" rel="27_40" data-words="15-19">فلما رآه مستقرا عنده قال...</span> این است که ثنا (این از فضل پروردگار من است) مربوط باشد به حال رؤیت تخت و آن نعمت و فضلی که در حال رؤیت به چشم می‌خورد حضور تخت بوده، نه قدرت بر احضار آن، که از مدتها پیش داشت. </p> <p>در آیه مورد بحث، حذف و اختصار به کار رفته و تقدیر آن این است که فاذن له سلیمان فی الإتیان به کذلک فاتی به کما قال فلما راه... -یعنی، سلیمان به آن عالم اجازه داد که تخت را آن طور که خودش گفت بیاورد، پس همین که آن را پابرجا، نزد خود دید گفت... . </p> <p>و از این حذف فهمیده می‌شود که آن قدر این آوردن سریع بود که گویی میان ادعایش و دیدن سلیمان، هیچ فاصله‌ای نشد. </p> <p><code class="aya" rel="27_41"/> <span class="aya" rel="27_41" data-words="1-13">قال نکروا لها عرشها ننظر أ تهتدی أم تکون من الذین لا یهتدون</span> در مفردات می‌گوید: تنکیر هر چیز از حیث معنا به این است که: آن را طوری کنند که شناخته نشود، بر خلاف تعریف، که به معنای آن است که آن چیز را طوری کنند که شناخته شود و در آیه‌ <span class="aya" rel="27_41" data-words="2-4">نکروا لها عرشها</span> تنکیر استعمال شده<span class="footnote" rel="2" title="تورات، اصحاح یازدهم و دوازدهم از کتاب سموئیل دوم">*</span>. </p> <p>از سیاق آیه برمی‌آید که سلیمان (ع) این سخن را هنگامی گفت که ملکه سبا و درباریانش به دربار سلیمان رسیده و می‌خواستند بر او وارد شوند و منظورش از این دستور، امتحان و آزمایش عقل آن زن بود، هم چنان که منظورش از اصل آوردن تخت، اظهار معجزه‌ای باهر از آیات نبوتش بود و به همین جهت دستور داد تخت او را به صورتی ناشناس درآورند، و آن گاه متفرع کرد بر این دستور، این را که: <span class="aya" rel="27_41" data-words="5-7">ننظر أ تهتدی</span> -ببینیم می‌شناسد آن را یا نه و معنای آیه روشن است. </p> <h3> <span class="title" rel="27_15 27_16 27_17 27_18 27_19 27_20 27_21 27_22 27_23 27_24 27_25 27_26 27_27 27_28 27_29 27_30 27_31 27_32 27_33 27_34 27_35 27_36 27_37 27_38 27_39 27_40 27_41 27_42 27_43 27_44">ورود ملکه به دربار سلیمان (علیه السلام) و ایمان آوردنش به رب العالمین</span> </h3> <p><code class="aya" rel="27_42"/> <span class="aya" rel="27_42" data-words="1-17">فلما جاءت قیل أ هکذا عرشک قالت کأنه هو و أوتینا العلم من قبلها و کنا مسلمین</span> یعنی بعد از آنکه ملکه سبأ نزد سلیمان آمد از طرف سلیمان به او گفتند: آیا تخت     <code class="page" rel="15,521"/> تو اینطور بود و این جمله، یعنی جمله‌ <span class="aya" rel="27_42" data-words="4-6">أ هکذا عرشک</span> کلمه امتحان است. و اگر فرمود: <span class="aya" rel="27_42" data-words="4-6">أ هکذا عرشک</span> -آیا این چنین بود تخت تو <em>، و نفرمود: </em> ا هذا عرشک-آیا این است عرش تو برای این بود که تخت را بیشتر مجهول و ناشناخته کند، لذا از مشابهت این تخت با تخت خود او در شکل و صفات پرسش نمود، که معلوم است این گونه سؤال در ناشناخته کردن تخت، مؤثرتر است. </p> <p> <span class="aya" rel="27_42" data-words="7-9">قالت کأنه هو</span> -مراد از اینکه گفت گویا این همان است <em>این است که: این </em> همان است و اگر اینطور تعبیر کرد، خواست تا از سبک مغزی و تصدیق بدون تحقیق اجتناب کند، چون غالبا از اعتقادات ابتدایی که هنوز وارسی نشده و در قلب جای نگرفته است با تشبیه، تعبیر می‌آورند،  (می‌گویند مثل اینکه فلانی آمده، یا گویا فلانی رفته و مثل اینکه این کتاب مال فلانی است و همچنین). </p> <p> <span class="aya" rel="27_42" data-words="10-17">و أوتینا العلم من قبلها و کنا مسلمین</span> -ضمیر <em>ها</em> در کلمه <em>قبلها</em> به همین معجزه و آیت، یا حالت رؤیت آن برمی‌گردد و معنایش این است که: ما قبل از این معجزه، یا قبل از این حالت که معجزه را می‌بینیم عالم به آن بودیم و از ظاهر سیاق برمی‌آید که این جمله، تتمه‌کلام ملکه سبأ باشد، بنا بر این، وضع چنین بوده که وقتی ملکه تخت را می‌بیند، و درباریان سلیمان از آن تخت از وی می‌پرسند، احساس کرده که منظور آنان از این پرسش این است که: به وی تذکر دهند که متوجه قدرت خارق العاده سلیمان (ع) باش، لذا چون از سؤال آنان، این اشاره را فهمیده، در پاسخ گفته است: ما قبلا از چنین سلطنت و قدرتی خبر داشتیم، یعنی احتیاجی به این اشاره و تذکر نیست، ما قبل از دیدن این معجزه، از قدرت او و از این حالت خبر داشتیم و تسلیم او شده بودیم و لذا در اطاعت و فرمان او سر فرود آورده‌ایم. </p> <p>بعضی<span class="footnote" rel="1" title="تورات، اصحاح دهم از ملوک اول، ص ۵۴۳">*</span> از مفسرین گفته‌اند: جمله: <span class="aya" rel="27_42" data-words="10-12">و أوتینا العلم...</span> کلام سلیمان است. بعضی<span class="footnote" rel="2" title="احتجاج، ج ۱، ص ۳۶۲">*</span> دیگر گفته‌اند: سخن درباریان سلیمان است. بعضی<span class="footnote" rel="3" title="بصائر الدرجات، ص ۲۰۸، ح ۱">*</span> دیگر گفته‌اند: کلام ملکه سبأ است، و لیکن معنایش این است که ما قبلا می‌دانستیم که تخت ما از دربارمان به اینجا منتقل شده. </p> <p>ولی هیچ یک از این وجوه صحیح نیست. </p> <p><code class="aya" rel="27_43"/> <span class="aya" rel="27_43" data-words="1-13">و صدها ما کانت تعبد من دون الله إنها کانت من قوم کافرین</span> کلمه <em>صد</em> به معنای جلوگیری و برگرداندن است و متعلق آن، تسلیم خدا شدن   <code class="page" rel="15,522"/> است، که اعتراف ملکه هنگام داخل شدن به قصر که می‌گوید: <span class="aya" rel="27_44" data-words="25-30">أسلمت مع سلیمان لله رب العالمین</span> بر آن شهادت می‌دهد. و این اسلامش، با اسلامی که قبلا بدان تصریح کرد و گفت: <span class="aya" rel="27_42" data-words="15-17">و کنا مسلمین</span> اشتباه نشود، برای اینکه آن اسلام، تسلیم سلیمان شدنش بود و این اسلام، تسلیم خدا شدن است. </p> <p>این آن معنایی است که از سیاق آیات برمی‌آید، ولی مفسرین وجوه دیگری در معنای آیه ذکر کرده‌اند، که ما از نقل آنها صرف نظر کردیم. </p> <p>جمله‌ <span class="aya" rel="27_43" data-words="9-13">إنها کانت من قوم کافرین</span>، در مقام تعلیل <em>صد</em> مذکور است و معنایش این است: تنها چیزی که او را از تسلیم خدا شدن جلوگیری نمود، همان معبودی بود که به جای خدا می‌پرستید و آن معبود-هم چنان که در خبر هدهد گذشت-آفتاب بوده و سبب این جلوگیری این بود که ملکه نیز از مردمی کافر بود و (از نظر افکار عمومی) ایشان را در کفرشان پیروی می‌کرد. </p> <p><code class="aya" rel="27_44"/> <span class="aya" rel="27_44" data-words="1-4">قیل لها ادخلی الصرح...</span> <span class="phrase">کلمه <em>صرح</em> به معنای قصر و هر بنایی است بلند و مشرف بر سایر بناها، و نیز به معنای محلی است که آن را تخت کرده باشند و سقف هم نداشته باشد و کلمه <em rel="fa_27_44_8-8" data-sentence="149:138">لجة</em> به معنای آب بسیار زیاد است و کلمه <em rel="fa_27_44_16-16" data-sentence="239:90">ممرد</em> اسم مفعول از تمرید است که به معنای صاف کردن است و کلمه <em rel="fa_27_44_18-18" data-sentence="352:19">قواریر</em> به معنای شیشه است.</span> </p> <p>و اگر فرمود: بدو گفته شد داخل صرح شو ، گویا گوینده آن، بعضی از خدمتکاران سلیمان (ع) بوده، که در حضور او ملکه سبأ را راهنمایی کرده که داخل شود و این رسم همه پادشاهان بزرگ است. </p> <p> <span class="aya" rel="27_44" data-words="5-12">فلما رأته حسبته لجة و کشفت عن ساقیها</span> -یعنی وقتی ملکه سبأ آن صرح را دید، خیال کرد استخری از آب است،  (چون خیلی آن شیشه صاف بود) لذا جامه‌های خود را از ساق پا بالا زد تا دامنش تر نشود. </p> <p> <span class="aya" rel="27_44" data-words="13-18">قال إنه صرح ممرد من قواریر</span> -گوینده این سخن سلیمان است، که به آن زن، می‌گوید: این صرح، لجه نیست. بلکه صرحی است که از شیشه ساخته شده، پس ملکه سبا وقتی این همه عظمت از ملک سلیمان دید و نیز آن داستان را که از جریان هدهد و برگرداندن هدایا، و نیز آوردن تختش از سبا به دربار وی به خاطر آورد، دیگر شکی برایش نماند که اینها همه معجزات و آیات نبوت او است و کار حزم و تدبیر نیست، لذا در این هنگام گفت‌ <span class="aya" rel="27_44" data-words="20-23">رب إنی ظلمت نفسی...</span>. <code class="page" rel="15,523"/> <span class="aya" rel="27_44" data-words="19-30">قالت رب إنی ظلمت نفسی و أسلمت مع سلیمان لله رب العالمین</span> -در گفتار خود نخست به درگاه پروردگارش استغاثه می‌کند، و به ظلم خود که خدای را از روز اول و یا از هنگامی که این آیات را دید نپرستیده اعتراف نمود، سپس به اسلام و تسلیم خود در برابر خدا شهادت داد. </p> <p>و در این جمله‌اش که گفت: <span class="aya" rel="27_44" data-words="25-28">أسلمت مع سلیمان لله</span>، التفاتی نسبت به خدای تعالی به کار برد، التفات از خطاب به غیبت، و وجه این التفات این است که خواست از ایمان اجمالی به خدا در جمله‌ <span class="aya" rel="27_44" data-words="20-23">رب إنی ظلمت نفسی</span>، به توحید صریح انتقال یابد، چون در جمله بعدی، اسلام خود را بر طریقه اسلام سلیمان دانست، که همان توحید صریح باشد، و آن گاه تصریح خود را با جمله‌ <span class="aya" rel="27_44" data-words="29-30">رب العالمین</span> تاکید کرد، یعنی اقرار دارم که جز خدا در هیچ جای عالمیان ربی نیست و این همان توحید در ربوبیت است، که مستلزم توحید در عبادت است، که مشرکین (و از آن جمله آفتاب‌پرستان) قائل به آن نیستند. </p> <h3>گفتاری پیرامون داستان سلیمان (ع) </h3> <p> 1-آنچه در قرآن از داستان او آمده در قرآن کریم از سرگذشت آن جناب جز مقداری مختصر نیامده، چیزی که هست دقت در همان مختصر، آدمی را به همه داستانهای او و مظاهر شخصیت شریفش راهنمایی می‌کند. </p> <p>یکی اینکه: آن جناب فرزند و وارث داود (ع) بود، که در این باره فرمود: <span class="aya" rel="38_30" data-words="1-4">و وهبنا لداود سلیمان</span><span class="footnote" rel="1" title="احتجاج، ج ۱، ص ۱۳۸">*</span> و نیز فرموده: <span class="aya" rel="27_16" data-words="1-4">و ورث سلیمان داود</span><span class="footnote" rel="2" title="روح المعانی، ج ۱۹، ص ۲۰۴">*</span>. </p> <p>یکی دیگر اینکه خدای تعالی ملکی عظیم به او داد، جن و طیر و باد را برایش مسخر کرد و زبان مرغان را به وی آموخت، که ذکر این چند نعمت در کلام مجیدش مکرر آمده است، در سوره بقره آیه 102، در سوره انبیاء، آیه 81، در سوره نمل، آیه 16 تا 18، در سوره سبأ، آیه 12 تا 13 و در سوره‌ص، آیه 35 تا 39. </p> <p>قسمت سوم، آن است که به مساله انداختن جسد، بر روی تخت وی اشاره می‌کند، که در سوره‌ص، آیه 33 واقع است. </p> <p>     <code class="page" rel="15,524"/> قسمت چهارم، آیات مربوط به <em>عرض صافنات جیاد</em> بر وی است، که در آیات 31 تا 33 سوره‌ص، آمده است. </p> <p>قسمت پنجم، آیاتی است که به مساله داوری او در مساله افتادن گوسفند در زراعت پرداخته و این آیات در سوره انبیاء، آیه 78 تا 79 آمده است. </p> <p>قسمت ششم، اشاره به داستان مورچه است، که در سوره مورد بحث، آیه 18 و 19 آمده. </p> <p>قسمت هفتم، آیات مربوط به داستان هدهد و ملکه سبأ است، که در همین سوره، آیات 20 تا 44 آمده. </p> <p>قسمت هشتم، آیه مربوط به کیفیت درگذشت آن جناب است که در سوره سبا آیه 14 واقع شده و ما شرحی که مربوط به یک یک این هشت قسمت است در ذیل آیاتش در این کتاب آوردیم. </p> <p>2-آیاتی که آن جناب را می‌ستاید در قرآن کریم، در پانزده-شانزده-مورد نام آن جناب را آورده و ثنای بسیاری از او کرده، بنده‌اش خوانده، اوابش نامیده و فرموده: <span class="aya" rel="38_30" data-words="5-8">نعم العبد إنه أواب</span><span class="footnote" rel="1" title="تفسیر قمی، ج ۲، ص ۱۲۹">*</span> و به علم و حکمتش ستوده و فرموده: <span class="aya" rel="21_79" data-words="1-8">ففهمناها سلیمان و کلا آتینا حکما و علما</span><span class="footnote" rel="2" title="مجمع البیان، ج ۷، ص ۲۱۹">*</span> و نیز فرموده: <span class="aya" rel="27_15" data-words="1-7">و لقد آتینا داود و سلیمان علما</span><span class="footnote" rel="3" title="نور الثقلین، ج ۴، ص ۹۳ ح ۸۴">*</span> و باز فرموده: <span class="aya" rel="27_16" data-words="7-12">یا أیها الناس علمنا منطق الطیر</span><span class="footnote" rel="4" title="سوره نمل، آیه ۱۹">*</span> و او را از انبیاء مهدی و راه یافته خوانده، فرموده: <span class="aya" rel="4_163" data-words="26-33">و أیوب و یونس و هارون و سلیمان</span><span class="footnote" rel="5" title="کافی، ج ۱، ص ۲۳۰، ح ۱-۲">*</span> و نیز فرموده: <span class="aya" rel="6_84" data-words="9-19">و نوحا هدینا من قبل و من ذریته داود و سلیمان</span><span class="footnote" rel="6" title="تفسیر کشاف، ج ۳، ص ۳۶۷">*</span>. </p> <p>3-سلیمان (ع) در عهد عتیق داستان آن جناب در کتاب ملوک اول آمده و بسیار در حشمت و جلالت امر او و             <code class="page" rel="15,525"/> وسعت ملکش و وفور ثروتش و بلوغ حکمتش سخن گفته، لیکن از داستانهایش که در قرآن ذکر شده، جز همین مقدار نیامده که: وقتی ملکه سبأ خبر سلیمان را شنید و شنید که معبدی در اورشلیم ساخته و او مردی است که حکمت داده شده، بار سفر بست و نزدش آمد و هدایایی بسیار آورد و با او دیدار کرد و مسائل بسیاری به عنوان امتحان از او پرسید و جواب شنید، آن گاه برگشت<span class="footnote" rel="1" title="مجمع البیان، ج ۷، ص ۲۲۳">*</span>. </p> <p>عهد عتیق بعد از آن همه ثناء که برای سلیمان کرده، در آخر به وی اسائه ادب کرده و<span class="footnote" rel="2" title="روح المعانی، ج ۱۹، ص ۲۰۰">*</span> گفته که: وی در آخر عمرش منحرف شد و از خداپرستی دست برداشته به بت‌پرستی گرایید و برای بتها سجده کرد، بتهایی که بعضی از زنانش داشتند و آنها را می‌پرستیدند. </p> <p>و نیز می‌گوید: مادر سلیمان، اول، زن اوریای حتی بود، پدر سلیمان عاشقش شد و با او زنا کرد و در همان زنا فرزندی حامله شد ناگزیر داود (از ترس رسوایی) نقشه کشید تا هر چه زودتر اوریا را سر به نیست کند و همسرش را بگیرد و همین کار را کرد، بعد از کشته شدن اوریا در یکی از جنگها، همسرش را به اندرون خانه و نزد سایر زنان خود برد، در آنجا برای بار دوم حامله شد و سلیمان را بیاورد. </p> <p>و اما قرآن کریم ساحت آن جناب را مبرا از پرستش بت می‌داند، هم چنان که ساحت سایر انبیاء را منزه می‌داند و بر هدایت و عصمتشان تصریح می‌کند و در خصوص سلیمان می‌فرماید: <span class="aya" rel="2_102" data-words="9-12">و ما کفر سلیمان</span><span class="footnote" rel="3" title="مجمع البیان، ج ۷، ص ۲۱۹">*</span>. </p> <p>و نیز، ساحتش را از اینکه از زنا متولد شده باشد منزه داشته است و از او حکایت کرده که در دعایش بعد از سخن مورچه گفت: پروردگارا، مرا به شکر نعمتها که بر من و بر پدر و مادر من ارزانی داشتی ملهم فرما<span class="footnote" rel="4" title="بصائر الدرجات، ص ۲۰۹، ح ۷">*</span> که در تفسیرش گفتیم از این دعا برمی‌آید که مادر او از اهل صراط مستقیم بوده، یعنی از کسانی که خداوند بر آنان انعام کرده، از نبیین و صدیقین و شهداء و صالحین. </p> <p>4-روایاتی که در این داستان وارد شده اخباری که در قصص آن جناب و مخصوصا در داستان هدهد و دنباله آن آمده،         <code class="page" rel="15,526"/> بیشترش مطالب عجیب و غریبی دارد که حتی نظائر آن در اساطیر و افسانه‌های خرافی کمتر دیده می‌شود، مطالبی که عقل سلیم نمی‌تواند آن را بپذیرد و بلکه تاریخ قطعی هم آنها را تکذیب می‌کند و بیشتر آنها مبالغه‌هایی است که از امثال کعب و وهب نقل شده است. </p> <p>و این قصه‌پردازان مبالغه را به جایی رسانده‌اند که گفته‌اند: سلیمان پادشاه همه روی زمین شد و هفتصد سال سلطنت کرد و تمامی موجودات زنده روی زمین از انس و جن و وحشی و طیر، لشکریانش بودند. و او در پای تخت خود سیصد هزار کرسی نصب می‌کرد، که به هر کرسی یک پیغمبر می‌نشست، بلکه هزاران پیغمبر و صدها هزار نفر از امرای انس و جن روی آنها می‌نشستند و می‌رفتند. و مادر ملکه سبأ از جن بوده و لذا پاهای ملکه مانند پای خران، سم دار بوده و به همین جهت با جامه بلند خود، آن را از مردم می‌پوشاند، تا روزی که دامن بالا زد تا وارد صرح شود، این رازش فاش گردید. و در شوکت این ملکه مبالغه را به حدی رسانده‌اند که گفته‌اند: در قلمرو کشور او چهار صد پادشاه سلطنت داشتند و هر پادشاهی را چهار صد هزار نظامی بوده و وی سیصد وزیر داشته است، که مملکتش را اداره می‌کردند و دوازده هزار سر لشکر داشته که هر سرلشکری دوازده هزار سرباز داشته، و همچنین از این قبیل اخبار عجیب و غیر قابل قبولی که در توجیه آن هیچ راهی نداریم، مگر آنکه بگوییم از اخبار اسرائیلیات است و بگذریم. و اگر از خوانندگان عزیز ما کسی بخواهد به آنها دست یابد، باید به کتب جامع حدیث چون الدر المنثور و عرائس و بحار و نیز به تفاسیر مطول مراجعه نماید. </p><h3>بحث روایتی</h3> <p> در احتجاج از عبد اللَّه بن حسن و او به سند خود از پدران بزرگوارش، روایت کرده که فرمودند: بعد از آنکه ابو بکر تصمیم گرفت فاطمه (ع) را از فدک منع کند و این خبر به گوش آن حضرت رسید، نزد ابو بکر آمد و فرمود: ای پسر ابی قحافه!آیا ممکن است که به حکم قرآن کریم، تو از پدرت ارث ببری و من از پدرم ارث نبرم؟ عجب رأی فاسدی داده‌ای، آیا دانسته و عمدا کتاب خدا را مخالفت نموده و آن را کنار می‌زنید و پشت سر می‌افکنید؟ که می‌فرماید: <span class="aya" rel="27_16" data-words="1-4">و ورث سلیمان داود</span> تا آخر حدیث<span class="footnote" rel="1" title="مجمع البیان، ج ۷، ص ۲۲۵">*</span>. </p> <p>و در تفسیر قمی در روایت ابی الجارود از امام ابی جعفر (ع) روایت کرده   <code class="page" rel="15,527"/> که در ذیل جمله‌ <span class="aya" rel="27_17" data-words="11-12">فهم یوزعون</span> فرمود: یعنی جلو لشکر را می‌گرفتند تا دنباله آنان برسد و یک جا جمع شوند<span class="footnote" rel="1" title="روح المعانی، ج ۱۹، ص ۲۰۰">*</span>. </p> <p>و در احتجاج از امیر المؤمنین (ع) روایت کرده که در حدیثی فرمود: در پاره‌ای از لهجه‌های عرب <em>ناظره</em> به معنای منتظره است، مگر نشنیدی کلام خدای عز و جل را که می‌فرماید: <span class="aya" rel="27_35" data-words="6-9">فناظرة بم یرجع المرسلون</span> که معنایش منتظره است<span class="footnote" rel="2" title="مجمع البیان، ج ۷، ص ۲۲۳">*</span>. </p> <p>و در بصائر به سند خود از جابر از ابی جعفر (ع) روایت کرده که فرمود: اسم اعظم خدا از هفتاد و سه حرف تشکیل شده، که از آن یک حرفش نزد آصف بوده و با آن تکلم کرد، زمین بین سلیمان و بلقیس خسف شد و او تخت را با دست خود گرفته از آنجا برداشت و اینجا گذاشت، دوباره زمین به حال اولش برگشت. و این تحویل و تحول در کمتر از یک چشم بر هم زدن صورت گرفت، در حالی که از آن هفتاد و سه حرف، هفتاد و دو حرفش نزد ما است و یکی نزد خدای تعالی است، که آن را برای علم غیب خودش نگاه داشته است و عین حال لا حول و لا قوة الا باللَّه العلی العظیم<span class="footnote" rel="3" title="مجمع البیان، ج ۷، ص ۲۲۳">*</span> مؤلف: این معنا از امام صادق (ع) نیز نقل شده<span class="footnote" rel="4" title="مجمع البیان، ج ۷، ص ۲۲۳">*</span> و مرحوم کلینی آن را در کافی از جابر از امام باقر و نیز از نوفلی از ابی الحسن صاحب عسکر (ع) روایت کرده است<span class="footnote" rel="5" title="تفسیر کشاف، ج ۳، ص ۳۶۷">*</span>. </p> <p>و اینکه فرمود: اسم اعظم از این قدر حرف تشکیل شده و نزد آصف یک حرف از آن بوده، که با گفتن آن چنین و چنان شد، منافات با مطلبی که ما در باره اسم اعظم گفتیم ندارد، چون ما در آنجا گفتیم اسم اعظم از مقوله الفاظ نیست، این روایت هم نمی‌گوید از مقوله الفاظ است، بلکه سیاق آن دلالت دارد بر اینکه مرادش از حرف، حروف لفظی نیست و تعبیر به حرف از باب این است که خواسته است با زبان مردم حرف بزند، مردمی که معهود در ذهنشان از اسم، اسم لفظی و مرکب از حروف ملفوظه است. </p> <h3> <span class="title" rel="27_40">چند روایت در باره اسم اعظم و اینکه وصی سلیمان (علیه السلام)  (آصف بن برخیا) اسم اعظم را می‌دانسته و اشاره به وجوهی در باره آوردن تخت بلقیس‌ <span class="aya" rel="27_40" data-words="10-14">قبل أن یرتد إلیک طرفک</span> </span> </h3> <p> و در مجمع در ذیل جمله‌ <span class="aya" rel="27_40" data-words="10-14">قبل أن یرتد إلیک طرفک</span> گفته است: در معنای این جمله چند وجه است... پنجم اینکه زمین برایش درهم پیچیده شد، و این معنا از امام صادق           <code class="page" rel="15,528"/> (ع) روایت شده<span class="footnote" rel="1" title="مجمع البیان، ج ۷، ص ۲۲۳">*</span>. </p> <p>مؤلف: آنچه وی روایت کرده در باب در هم پیچیده شدن زمین مغایرتی با روایت قبلی که از آن به خسف تعبیر کرد ندارد. </p> <p>و اما اولین وجه از آن وجوه-که ما پنجمش را نقل کردیم-این است که: ملائکه تخت را نزدش آورده باشند. دوم اینکه: باد آن را آورده باشد. سوم اینکه: خدای تعالی حرکاتی متوالی در آن تخت خلق کرده باشد. چهارم اینکه: در زمین فرو رفته باشد و در پیش روی سلیمان سر از زمین درآورده باشد. پنجم اینکه: خدا آن را در جای خودش معدوم و در پیش روی سلیمانش اعاده کرده باشد. </p> <p>البته در اینجا وجه دیگری هست که بعضی از مفسرین آن را گفته‌اند و آن این است که: به طور کلی وجود موجودات لحظه به لحظه از ناحیه خدا افاضه می‌شود و وجود آن اول، در آن دوم باقی نیست و خدای تعالی هستی را در آن اول افاضه کرد برای تخت آن زن در سبا، سپس در آن بعد افاضه هستی کرد برای آن در نزد سلیمان. و این وجوه در ممتنع و محال بودن مثل وجه پنجم‌اند و در دلیل نداشتن، مانند بقیه وجوه می‌باشند. </p> <p>و در همان کتاب است که عیاشی در تفسیر خود و با سند روایت کرده که موسی بن محمد بن علی بن موسی (یعنی موسی مبرقع، فرزند حضرت جواد (ع)، به یحیی بن اکثم (بزرگترین دانشمند آن روز)، برخورد و ابن اکثم از او سؤالاتی کرد و او گفت: من داخل شدم بر برادرم علی بن محمد،  (امام هادی، ع) و میان من و او مواعظی گفتگو شد، تا آنجا که من سر در طاعتش نهادم و عرضه داشتم فدایت شوم، ابن اکثم از من مسائلی پرسیده و فتوا خواسته است، برادرم خندید و پرسید آیا فتوا دادی در آن مسائل؟ عرضه داشتم: نه، فرمود چرا؟ عرضه داشتم چون آن مسائل را نمی‌دانستم، فرمود: آنها چه بود؟ عرضه داشتم: یکی این بود که گفت مرا خبر ده از سلیمان. آیا محتاج به علم آصف بن برخیا بود؟ آن گاه مسائل دیگر را هم گفتم. </p> <p>در پاسخ فرمود ای برادر بنویس: بسم اللَّه الرحمن الرحیم، مراد از این آیه پرسش کردی که خدای تعالی در کتابش فرموده: <span class="aya" rel="27_40" data-words="1-6">قال الذی عنده علم من الکتاب</span> و او آصف بن برخیا است و سلیمان از آنچه آصف می‌دانست عاجز نبود، لیکن می‌خواست به مردم بفهماند که آصف، بعد از او وصی و حجت است و علم آصف پاره‌ای از علم سلیمان بوده، که به امر خدا   <code class="page" rel="15,529"/> به وی به ودیعت سپرده بود و خدا این را به فهم سلیمان الهام کرد تا او حواله به آصف دهد، تا در نتیجه امت، بعد از درگذشت او در امامت و راهنمایی آصف اختلاف نکنند، همانطور که در زمان داود نیز، خدای تعالی علم کتاب را به سلیمان فهمانید، تا داود وی را در زندگی خود به امامت و نبوت بعد از خود معرفی کند، تا حجت بر خلق مؤکد شود<span class="footnote" rel="1" title="تفسیر فخر رازی، ج ۲۴، ص ۱۹۹">*</span>. </p> <p>مؤلف: این روایت را صاحب روح المعانی از مجمع نقل کرده و سپس گفته: این روایت صحیح نیست<span class="footnote" rel="2" title="تفسیر فخر رازی، ج ۲۴، ص ۱۹۹">*</span>. و لیکن نفهمیدیم اعتراض روح المعانی به این روایت چه بوده و هیچ وجهی برایش ندیدیم، جز اینکه بگوییم، چون که در این حدیث از امامت گفتگو به میان آمده، لذا از حدیث خوشش نیامده است. </p> <p>و در نور الثقلین از کافی از امیر المؤمنین (ع) روایت کرده که فرمود: به آنچه هیچ امیدی نداری امیدوارتر باش، تا آنچه را که امیدش را داری-تا آنجا که فرمود-ملکه سبأ از کشورش بیرون شد و سرانجام مسلمان گشت<span class="footnote" rel="3" title="تفسیر فخر رازی، ج ۲۴، ص ۱۹۹">*</span>. </p> 
