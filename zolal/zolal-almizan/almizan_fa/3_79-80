<h3 class="ayas">سوره آل‌عمران آیه‌های ۷۹ تا ۸۰</h3><code class="section" rel="3_79-80"/><h3>ترجمه آیات</h3> <p> <span class="trans" rel="3_79">هیچ بشری را نسزد که خدای تعالی کتاب و حکم و نبوتش داده باشد آن گاه به مردم بگوید به جای خدا مرا بپرستید و لیکن چنین کسی این را می‌گوید که ای مردم بخاطر اینکه کتاب آسمانی را تعلیم می‌دهید و درس می‌گیرید ربانی باشید که جز خدا به یاد هیچکس دیگر نباشید.  «۷۹» </span><span class="trans" rel="3_80">و او هرگز شما را دستور نمی‌دهد به اینکه فرشتگان و انبیاء را خدایان خود بگیرید مگر ممکن است شما را بعد از آنکه مسلمان شدید به کفر دستور دهد «۸۰» </span></p>   <h3>بیان آیات</h3> <p> قرار گرفتن این آیات به دنبال آیات مربوط به داستان عیسی ع این معنا را می‌رساند که گویی این آیات فصل دوم از احتجاج و استدلال بر پاکی ساحت مسیح از عقائد خرافی است که اهل کتاب یعنی نصارا نسبت به او دارند و کانه خواسته است بفرماید: عیسی آن طور که شما پنداشته‌اید نیست، او نه رب است و نه خودش ربوبیت برای خود قائل شده است، <code class="page" rel="3,433"/> دلیل اینکه رب نبوده این است که او مخلوقی بشری بود و در شکم مادر رشد کرد و مادرش او را بزائید و در گهواره پرورشش داد، چیزی که هست مخلوقی معمولی چون سایر افراد بشر نبود، بلکه خلقتش مانند خلقت آدم که نه پدر داشت و نه مادر غیر معمولی و از مجرایی غیر مجرای علل طبیعی بود، پس مثل او مثل آدم است، و اما دلیل اینکه برای خود دعوی ربوبیت نکرد این است که او پیامبری بود که کتاب و حکم و نبوتش داده بودند و پیامبری که این چنین باشد شانش اجل از این است که از زی عبودیت و از رسوم رقیت خارج شود، چگونه ممکن است به مردم بگوید: مرا رب خود بگیرید و بندگان من باشید، نه بندگان خدا؟ و یا چگونه ممکن است از پیغمبری از پیامبران مقامی را نفی کند که خدا آن را در حق وی اثبات کرده باشد، مثلا خدای تعالی برای موسی ع رسالت را اثبات کرده باشد و عیسی ع آن را نفی کند؟ و خلاصه چگونه ممکن است حقی را که خدا به کسی نداده، عیسی بدهد و حقی را که خدا به کسی داده، عیسی آن را نفی کند؟ ! </p><h3> <span class="title" rel="3_79 3_80">بیان آیه شریفه ما کان لبشر... که متضمن پاکی ساحت مسیح (ع) از عقائد خرافی نصارا نسبت به او می‌باشد</span> </h3> <p> <span class="aya" rel="3_79" data-words="1-20">ما کان لبشر أن یؤتیه الله الکتاب و الحکم و النبوة، ثم یقول للناس کونوا عبادا لی من دون الله</span> <span class="phrase">کلمه <em rel="fa_3_79_3-3" data-sentence="5:131">بشر</em> مترادف کلمه <em>انسان</em> است، هم بر یک فرد اطلاق می‌شود و هم بر جمع کثیر، پس هم انسان واحد بشر است و هم جماعتی از انسان بشر است.</span> </p> <p>و در جمله: ما کان لبشر... <em>حرف لام</em> ملکیت را می‌رساند و به آیه چنین معنا می‌دهد: هیچ پیغمبری مالک و صاحب اختیار چنین چیزی نیست، یعنی چنین عملی از او حق نیست بلکه باطل است، نظیر <em>لام</em> در آیه: <span class="aya" rel="24_16" data-words="7-12">ما یکون لنا أن نتکلم بهذا</span><span class="footnote" rel="1" title="ما را نرسد که چنین سخنی به زبان آوریم سوره آل عمران، آیه ۱۶۱&quot;">*</span>. </p> <p>و مجموع جمله: <span class="aya" rel="3_79" data-words="4-11">أن یؤتیه الله الکتاب و الحکم و النبوة</span>، اسم است برای کلمه  <em>کان</em> ، چیزی که هست علاوه بر اسم بودن برای آن، توطئه و زمینه‌چینی برای جمله بعدش <span class="aya" rel="3_79" data-words="12-14">ثم یقول للناس...</span> نیز هست و آوردن جمله مورد بحث بعنوان زمینه‌چینی با اینکه بدون آن نیز معنا صحیح بود، ظاهرا برای این بوده که توجیه دیگری برای معنای جمله: <span class="aya" rel="3_79" data-words="1-3">ما کان لبشر</span> آورده باشد، چون اگر فرموده بود: ما کان لبشر ان یقول للناس... معنایش این می‌شد که چنین حقی از ناحیه خدا برای او تشریع نشده،  (هر چند ممکن بود تشریع و تجویز بشود   <code class="page" rel="3,434"/> و هر چند ممکن است یک پیغمبر از در فسق و طغیان چنین سخنی بگوید) و با آوردن جمله مورد بحث این معنا را به کلام داد که وقتی خدای تعالی به پیامبری علم و فقه داد و از حقایق آگاهش نمود، با تربیت ربانی خود بارش آورد، دیگر او را وا نمی‌گذارد که از طور عبودیت خارج گردد و به او اجازه نمی‌دهد در آنچه حق تصرف ندارد، تصرف کند، هم چنان که در آیه زیر گوشه‌ای از تربیت خود نسبت به عیسی ع را حکایت نموده، می‌فرماید: <span class="aya" rel="5_116" data-words="1-30">و إذ قال الله یا عیسی ابن مریم أ أنت قلت للناس اتخذونی و أمی إلهین من دون الله؟ قال: سبحانک ما یکون لی أن أقول ما لیس لی بحق</span><span class="footnote" rel="1" title="و آن زمان که خدا به عیسی گفت: آیا تو به مردم گفته بودی به جای خدا مرا و مادرم رای دو معبود خود بگیرید؟ گفت: خدایا تو منزهی، مرا نرسد چیزی بگویم که بدانم حق نیست سوره مائده، آیه ۱۱۶&quot;">*</span>. </p> <p>از اینجا یک نکته در جمله: <span class="aya" rel="3_79" data-words="4-6">أن یؤتیه الله...</span> روشن می‌شود و آن این است که می‌توانست بفرماید: ما کان لبشر ان یؤتیه اللَّه الکتاب و الحکم و النبوة ان یقول... ،  (یعنی نمی‌رسد هیچ بشری را که خدا به او کتاب و حکم و نبوت داده، بگوید...،) اینطور نفرمود، بلکه با صیغه مضارع تعبیر آورد و فرمود: <span class="aya" rel="3_79" data-words="4-5">أن یؤتیه...</span> و این بدان جهت بود که اگر به ماضی تعبیر آورده بود معنای اصل تشریع را می‌رساند و خلاصه می‌فهمانید خدا چنین پیغمبری مبعوث نکرده و یا چنین اجازه‌ای به هیچ پیغمبری نداده، هر چند که ممکن بوده بدهد، به خلاف تعبیری که آورده که می‌فهماند اصلا چنین چیزی ممکن نیست، به این معنا که تربیت ربانی و هدایت الهیه امکان ندارد که از هدفش تخلف کند و نقض غرض را نتیجه دهد، هم چنان که در جای دیگر فرمود: <span class="aya" rel="6_89" data-words="1-19">أولئک الذین آتیناهم الکتاب و الحکم و النبوة فإن یکفر بها هؤلاء، فقد وکلنا بها قوما لیسوا بها بکافرین</span><span class="footnote" rel="2" title="اینان کسانی هستند که ما کتاب و حکم و نبوتشان دادیم، حال اگر اینان (یعنی مردم عصر رسول خدا ص) به آن کفر بورزند ما قومی رای به این شریعت موکل کرده‌ایم که به آن کفر نخواهند ورزید سوره انعام، آیه ۸۹&quot;">*</span>. </p> <p>پس حاصل معنای آیه این شد که هیچ بشری نمی‌تواند بین نعمت الهی نبوت و دعوت مردم به پرستش خود جمع کند و چنین چیزی ممکن نیست که خدای تعالی به او کتاب و حکم و نبوت بدهد و آن گاه او به مردم بگوید: بندگان من باشید نه بندگان خدا، پس آیه شریفه به حسب سیاق از جهتی شبیه است به آیه: <span class="aya" rel="4_172" data-words="1-11">لن یستنکف المسیح أن یکون عبدا لله، و لا الملائکة المقربون</span>... <span class="aya" rel="4_173" data-words="13-32">و أما الذین استنکفوا و استکبروا فیعذبهم عذابا ألیما و لا یجدون لهم من دون الله ولیا و لا نصیرا</span>     <code class="page" rel="3,435"/><span class="footnote" rel="1" title="نه مسیح از اینکه بنده‌ای برای خدا باشد استنکاف دارد و نه ملائکه مقرب و اما آنهایی که استنکاف می‌ورزند و تکبر می‌ورزند، خدا به عذابی دردناک معذبشان می‌کند، آن وقت نه حمایت‌کشی دارند و نه یاوری سوره نساء، آیه ۱۷۳&quot;">*</span>. </p> <p>چون از این آیه نیز استفاده می‌شود که شان و مقام مسیح و همچنین ملائکه مقرب خدا اجل و ارفع از آن است که از بندگی خدا استنکاف بورزند و در نتیجه مستوجب عذاب الیم خدا گردند، و حاشا بر خدای عز و جل که انبیای گرام و ملائکه مقرب خود را عذاب دهد. </p> <p>در اینجا ممکن است خواننده محترم بگوید: در آیه مورد بحث کلمه <em>ثم</em> آمده و این کلمه بعدیت را می‌رساند و به آیه چنین معنایی می‌دهد که: هیچ بشری که خدا به او کتاب و حکم و نبوت داده، نمی‌تواند بعد از رسیدن به این موهبت‌ها چنین و چنان کند و این با بیان شما نمی‌سازد که گفتید: هیچ بشری که خدا این موهبت‌ها را به او داده نمی‌رسد که در همان حال چنین و چنان کند . </p> <p>جواب این است که ما گفتیم جمع بین نبوت و این دعوت باطل از آیه استفاده می‌شود ولی سخنی از زمان به میان نیاوردیم، پس چنین جمعی ممکن نیست، چه اینکه زمان هر دو یکی باشد و چه اینکه یکی بعد از دیگر و مترتب بر آن باشد، چون کسی که به فرض محال بعد از گرفتن آن موهبت‌ها مردم را به عبادت خود دعوت کند، بین این دو جمع کرده است. </p> <p>و <span class="phrase">در جمله: <span class="aya" rel="3_79" data-words="15-20">کونوا عبادا لی من دون الله</span> کلمه <em rel="fa_3_79_16-16" data-sentence="96:228">عباد</em> مانند کلمه <em>عبید</em> جمع کلمه <em rel="fa_3_79_16-16" data-sentence="187:181">عبد</em> است با این تفاوت که <em rel="fa_3_79_16-16" data-sentence="264:147">عباد</em> بیشتر در مورد بندگی خدا و <em>عبید</em> بیشتر در مورد بردگی انسان‌ها استعمال می‌شود و غالبا گفته نمی‌شود عباد فلان شخص، بلکه گفته می‌شود: عبید او.</span> </p> <p>پس اینکه فرمود: عبادا لی-عبادی برای من که مسیح ابن مریم هستم ، با این گفتار ما منافات ندارد، چون کلمه <em>لی</em> در اینجا قیدی است قهری، برای اینکه بفهماند خدای سبحان از عبادت تنها آن عبادتی را قبول می‌کند که خالص برای او انجام شود، هم چنان که فرمود: <span class="aya" rel="39_3" data-words="1-34">ألا لله الدین الخالص و الذین اتخذوا من دونه أولیاء ما نعبدهم إلا لیقربونا إلی الله زلفی، إن الله یحکم بینهم فی ما هم فیه یختلفون، إن الله لا یهدی من هو کاذب کفار</span><span class="footnote" rel="2" title="آگاه باش که دین خالص تنها از آن خدا است و کسانی که به جای خدا اولیائی می‌گیرند و می‌گویند ما این خدایان را نمی‌پرستیم مگر به این منظور که ما را به خدا نزدیک سازند، بدانند که خدا بین آنان در آنچه اختلاف می‌کنند حکم خواهد کرد، چون خدا هیچ دروغباف کفرانگر را هدایت نمی‌کند">*</span>، که ملاحظه می‌کنید عبادت هر کسی را که با عبادت خدا غیر خدا را عبادت می‌کنند   </p> <p> سوره زمر، آیه 3".  <code class="page" rel="3,436"/> رد نموده، هر چند که این عبادتش به منظور تقرب و توسل و شفاعت باشد. </p> <p>علاوه بر اینکه بطور کلی عبادت تصور ندارد مگر در صورتی که عابد استقلالی برای معبود خود معتقد باشد، حتی در صورت اشتراک هم برای هر دو شریک در سهم خودشان استقلال قائل باشد و خدای سبحان معبودی است که دارای ربوبیت مطلقه است و ربوبیت مطلقه او تصور ندارد مگر در صورتی که او را عبادت کنند و مستقل در هر چیز بدانند و استقلال را از هر چیز دیگر نفی کنند، پس در عبادت غیر خدا (هر چند با عبادت خدا باشد، در سهم غیر خدا) تنها غیر خدا عبادت شده است و خدای تعالی در آن سهم شرکت ندارد. </p> <p> <span class="aya" rel="3_79" data-words="21-32">و لکن کونوا ربانیین بما کنتم تعلمون الکتاب و بما کنتم تدرسون</span> <span class="phrase">کلمه: <em>ربانی</em> که جمعش <em rel="fa_3_79_24-24" data-sentence="29:1103">ربانیین</em> است، منسوب به رب است (مانند کلمه همدانی که منسوب به همدان را معنا می‌دهد) و برای منسوب نمودن کسی به رب باید گفته می‌شد: فلانی ربی است، نه <em>ربانی</em> ، لیکن الف نون را به منظور بزرگ جلوه داده این انتساب اضافه نمودند، هم چنان که وقتی بخواهند شخصی را به ریش نسبت دهند در فارسی می‌گویند: فلانی ریشو است و در عربی گفته می‌شد: فلانی <em>لحیی</em> است، لیکن برای فهماندن اینکه ریش او زیاد است می‌گویند: فلانی لحیانی است و از این قبیل کلمات دیگر نیز هست، پس معنای کلمه <em>ربانی</em> کسی است که اختصاص و ارتباطش با رب شدید و اشتغالش به عبادت او بسیار است و حرف <em>با</em> در جمله <em>بما کنتم</em> سببیت را می‌رساند و کلمه <em>ما</em> مصدریه است و چیزی از ماده قول در تقدیر است و تقدیر کلام چنین است: و لکن یقول کونوا ربانیین بسبب تعلیمکم الکتاب للناس و دراستکم ایاه فیما بینکم <em>، و ملاحظه کردید</em> ما <em>ی مصدریه، فعل</em> تعلمون را به تعلیم و فعل <em rel="fa_3_79_32-32" data-sentence="942:235">تدرسون</em> را به دراست مبدل کرد و آیه چنین معنا داد: و لیکن پیامبر به مردم می‌گوید: شما باید به خاطر تعلیمی که از کتاب به دیگران می‌دهید و به خاطر دراستی که خود در بین خودتان از کتاب دارید، بیشتر از سایرین به خدا نزدیک شوید و بیشتر عبادتش کنید .</span> </p> <p> (در اینجا لازم است تذکر داده شود که اگر در آیه شریفه هم تعلیم را آورد و هم تدریس را، برای این بود که مخاطب انبیا در این سخن گروندگان دست اول است که کتاب خدا را از پیامبر درس می‌گرفتند و به دست دومی‌ها تعلیم می‌دادند <em>مترجم</em>) و دراست از نظر معنا اخص<code class="page" rel="3,437"/> از تعلم است، چون اگر چه هر دو به معنای آموختن است، ولی دراست غالبا در جایی بکار می‌رود که انسان از روی کتاب درسی را بگیرد و بخواند تا بیاموزد. </p> <p>راغب در مفردات می‌گوید فعل ماضی <em>درس الدار</em> به معنای این است که اثری از فلان خانه باقی مانده است و معلوم است که این سخن در جایی گفته می‌شود که خود خانه از بین رفته باشد و به همین جهت است که ماده <em>دال-راء، سین</em> را هم به ملازمه معنایش یعنی از بین رفتن تفسیر کرده‌اند و هم به خود آن، هم گفته‌اند: درس الدار، خانه از بین رفت <em>و هم گفته‌اند: </em> درس الکتاب، یعنی فلانی اثری که از کتاب در ذهنش باقی مانده، حفظ کرد <em>و </em> درست العلم یعنی من اثری که از علم در ذهنم مانده بود حفظ کردم و چون حفظ کردن از راه مداومت در قرائت دست می‌دهد، به این مناسبت مداومت در قرائت را هم حفظ نامیدند،  (وقتی کسی را ببینند که پی در پی یک صفحه را می‌خواند، می‌گویند: دارد از بر می‌کند) و در قرآن آمده: <span class="aya" rel="7_169" data-words="34-37">و درسوا ما فیه</span><span class="footnote" rel="1" title="مفردات راغب ص ۱۶۷">*</span>،  (گویا منظور راغب این است که در این جمله ماده درس به معنای محو و از بین بردن است) و در آیه‌ <span class="aya" rel="3_79" data-words="30-32">بما کنتم تدرسون</span> به معنای حفظ کردن و در آیه: <span class="aya" rel="34_44" data-words="1-6">و ما آتیناهم من کتب یدرسونها</span> به معنای درس گرفتن است، و حاصل کلام این است که بشری که چنین مقامی دارد هرگز شما را دعوت نمی‌کند به اینکه او را بپرستید ، بلکه تنها شما را می‌خواند به اینکه متصف به ایمان و یقین شوید، یقین به اصول معارف الهیه‌ای که از کتاب خدا می‌آموزید و به یکدیگر درس می‌گوئید و نیز متصف شوید به ملکات و اخلاق فاضله‌ای که کتاب خدا مشتمل بر آن است و نیز دعوت می‌کند به اینکه اعمال خود را صالح کنید، و نیز می‌خواند تا مردم را به این امور یعنی اصلاح عقائد و اخلاق و اعمال بخوانید تا به این وسیله از عالم ماده منقطع و به عالم بالا و پروردگار خود متصف شوید و در نتیجه علمایی ربانی شوید. </p> <p>و چون جمله: <em>بما کنتم</em> مشتمل بر فعل ماضی است (و می‌فرماید شما در سابق چنین و چنان بودید) و اصولا فعل ماضی دلالت بر تحقق در سابق دارد، لذا می‌توان گفت آیه شریفه لحن تعریض به نصارا دارد که بعضی از ایشان می‌گفتند خود عیسی خبر داده که پسر خدا است و بعضی دیگر پسری عیسی برای خدا را به کلمه خدا تفسیر کرده‌اند و منشا پیدایش این سخن کفرآمیز این بوده بنی اسرائیل تنها قومی بودند که کتابی آسمانی در دست داشتند و با تعلیم و تعلم دست به دست می‌دادند و همین باعث پیدایش اختلاف در بینشان شد (و به طوری   <code class="page" rel="3,438"/> که قرآن کریم فرمود) خدای تعالی عیسی را مبعوث نکرد، مگر برای همین که بعضی از موارد اختلاف آنان را بیان کند و نیز بعضی از چیزهایی که بر آنان حرام شده بود حلال کند و سخن کوتاه اینکه دعوتشان کند به اینکه به وظائف واجب در باب تعلیم و تعلم قیام نمایند و خلاصه‌اش این است که در تعلیم و تعلم کتاب خدای سبحان، ربانی شوند. </p> <p>و آیه مورد بحث هر چند که می‌تواند به وجهی با پیامبر اسلام تطبیق شود، چون آن جناب هم با اهل کتاب سر و کار داشته، و اهل کتاب در زمان آن حضرت هم کتاب آسمانی خود را تعلیم و تعلم می‌کردند و لیکن انطباقش با عیسی ع بیشتر است، چون آن جناب قبل از رسول خدا ص بوده و سبقت زمانی داشته و رسالتش هم جهانی نبوده بلکه خاص بنی اسرائیل بوده، به خلاف رسول خدا ص که پیامبری جهانی است و همه جهان در زمان آن جناب تعلیم و تعلم تورات نداشتند و اما سایر پیامبران اولوا العزم چون نوح و ابراهیم و موسی ع نمی‌توانند مورد نظر آیه باشند، برای اینکه هیچیک از ایشان بر مردمی صاحب کتاب و مشغول تعلیم و تعلم آن مبعوث نشده بودند. <code class="aya" rel="3_80"/> <span class="aya" rel="3_80" data-words="1-9">و لا یأمرکم أن تتخذوا الملائکة و النبیین أربابا</span> <span class="phrase">این جمله عطف است بر جمله <em rel="fa_3_79_13-13" data-sentence="25:1047">یقول</em> البته این بنا به قرائت مشهور است که فعل مضارع <em>یامر</em> را با نصب خوانده، چون جمله: <em rel="fa_3_79_13-13" data-sentence="171:945">یقول</em> نیز منصوب است، می‌فرماید: هیچ بشری ممکن نیست از ناحیه ما کتاب و حکم و نبوت داده شود، آن وقت به مردم بگوید... و یا شما را امر کند به اینکه ملائکه و انبیاء را خدایان خود بگیرید، معلوم می‌شود کسانی بوده‌اند که بعضی از انبیاء را معبود گرفته و بعضی دیگر ملائکه را معبود گرفته بوده‌اند و همین طور هم بوده، چون مجوس که ملائکه را تعظیم نموده، برای آنان خضوع می‌کردند و در عین حال به یهودیت هم گرایش داشته، عقائدی و دستور العملهایی داشتند متوسط بین یهودیت و مجوسیت، و این مسلک خود را به دعوت دینی مستند می‌کردند و عرب جاهلیت هم ملائکه را دختران خدا می‌دانستند و در عین حال ادعا می‌کردند که بر دین ابراهیم ع هستند، این در باره ملائکه‌پرستی، و اما پیغمبرپرستی مثالش یهودیت است که بنا به حکایت قرآن کریم، عزیز را پسر خدا می‌دانستند با اینکه موسی ع چنین چیزی را برای آنان تجویز نکرده بود، تورات هم بجز توحید رب دعوتی نداشت، و اگر موسی ع آن را تجویز کرده بود، قطعا می‌بایست تورات هم به آن امر کرده باشد و حاشا از آن جناب که چنین شرک روشنی را تجویز کرده باشد.</span> </p> <p>سیاق دو آیه مورد بحث، یعنی آیه: <span class="aya" rel="3_79" data-words="12-14">ثم یقول للناس...</span> و آیه: <span class="aya" rel="3_80" data-words="1-3">و لا یأمرکم...</span>، <code class="page" rel="3,439"/> از دو جهت اختلاف دارد، یکی از این جهت که در آیه اول مامورین همه مردمند، چون فرموده: <span class="aya" rel="3_79" data-words="12-14">ثم یقول للناس</span> و در دومی مخاطبین به خود آیه‌اند، <span class="aya" rel="3_80" data-words="1-3">و لا یأمرکم...</span> و اختلاف دوم از این جهت است که در آیه اول به عبودیت امر کند و در دومی به اتخاذ ارباب دستور می‌دهد. </p> <p>حال باید دید علت این دو اختلاف چیست؟ اما تفاوت اول علتش این است که هر دو تعبیر یعنی تعبیر <span class="aya" rel="3_79" data-words="15-17">کونوا عبادا لی</span> و تعبیر یامرکم... هر دو اگر به کسی تعلق بگیرد، قطعا به اهل کتاب و به عرب موجود در ایام نزول این دو آیه تعلق می‌گیرد، چیزی که هست از آنجا که در آیه اولی تعبیر <em>بگوید</em> آمده و گفتن بر رودررویی دلالت دارد و موجودین در ایام نزول رو در روی عیسی ع و هیچ پیغمبری دیگر نبودند، لذا نفرمود: <em>به شما بگوید</em> ، بلکه فرمود: <em>به مردم بگوید</em> به خلاف تعبیر <span class="aya" rel="3_80" data-words="1-3">و لا یأمرکم</span> در آیه دوم که امر کردن مستلزم رو در رو بودن نیست، با غیبت هم می‌سازد، چون امری که از ناحیه پیغمبری به نیاکان آن امت تعلق گرفته باشد به اخلاف هم در صورتی که با نیاکان یک قوم و یک امت باشند تعلق می‌گیرد و اما قول هر جا استعمال شود این معنا به ذهن می‌دود که شخصی گوینده بوده و شخصی و یا اشخاصی دیگر شنونده او بوده‌اند، و این مستلزم مشافهه و رودررویی و حضور شنونده در صدارس گوینده است، مگر آنکه در موردی از موارد استعمال، منظور از <em>قول</em> صرف فهماندن باشد. </p> <p>و بنا بر این اصل در سیاق هر دو آیه این است که شنونده حاضر فرض شود و خطاب بطور جمع صورت گیرد، هم چنان که در آیه دوم به همین صورت آورده و فرموده: <span class="aya" rel="3_80" data-words="1-3">و لا یأمرکم...</span> و اگر در آیه اول این سیاق رعایت نشده به خاطر علتی بوده که ذکر شد. </p> <p>و اما اختلاف دوم، علتش این است که سیاق کلام سیاق تعریض به نصارا است که عیسی را می‌پرستند و صریحا او را اله خود می‌خوانند و این اعتقاد خود را به دعوت مسیح نسبت می‌دهند، پس به همین خاطر نصارا نسبتی با مسیح دارند و آن این است که (به قول ایشان) آن جناب فرموده بود: <span class="aya" rel="3_79" data-words="15-17">کونوا عبادا لی</span>، به خلاف ملائکه و انبیا را ارباب گرفتن، که این عمل به آن معنایی که در غیر عیسی برای شرک کرده‌اند مخالفت و ضدیت صریح با الوهیت خدای تعالی ندارد، چون اولا در منطق مشرکین خدای تعالی نیز دارای الوهیت برای معبودهای زیر دست خود هست و ثانیا مشرکین شرکای خود را اله نخوانده‌اند بلکه رب و مدبر دانسته‌اند، چیزی که هست لازمه ربوبیت الوهیت نیز هست. </p> <p> <span class="aya" rel="3_80" data-words="10-16">أ یأمرکم بالکفر بعد إذ أنتم مسلمون</span> ظاهر کلام این است که خطاب در آن متعلق به همه گروندگان به انبیا است، چون<code class="page" rel="3,440"/> اهل کتاب و آنهایی که خود را منتسب به انبیاء می‌دانند، نظیر عرب جاهلیت که خود را حنفاء می‌دانستند و عقائد خود را به ابراهیم خلیل ع منسوب می‌کردند. </p> <p>و گفتار در آیه بر اساس فرض و تقدیر است و معنایش این است که به فرضی که شما چنین بشری را که کتاب و حکم و نبوت داده شده اجابت کنید، تسلیم خدا شده‌اید و به زیور اسلام آراسته و به رنگ اسلام درآمده‌اید، دیگر چگونه ممکن است او شما را به کفر دعوت کند و گمراهتان سازد؟  (و به فرضی که او بخواهد از راهی که خدا شما را به سوی آن راه و به اذن خود هدایت کرده منحرف سازد، شما زیر بار نخواهید رفت، برای اینکه فرض کردیم که شما معتقد به اسلام و آراسته به زیور آن شده‌اید). </p> <p>از اینجا روشن می‌شود که مراد از اسلام در جمله‌ <span class="aya" rel="3_80" data-words="14-16">إذ أنتم مسلمون</span> دین توحید است که همان دین خدا از نظر همه انبیا است، هم چنان که آیات مورد بحث نیز به چنین معنایی از اسلام محفوف است، مثلا آیه (19) همین سوره قبل از آیات مورد بحث می‌گوید: <span class="aya" rel="3_19" data-words="1-5">إن الدین عند الله الإسلام</span><span class="footnote" rel="1" title="دین نزد خدا تنها اسلام است">*</span> و در آیه (85) همین سوره که بعد از آیات مورد بحث است می‌فرماید: <span class="aya" rel="3_83" data-words="1-5">أ فغیر دین الله یبغون</span>... <span class="aya" rel="3_85" data-words="1-15">و من یبتغ غیر الإسلام دینا فلن یقبل منه و هو فی الآخرة من الخاسرین</span><span class="footnote" rel="2" title="آیا غیر دین خدا را می‌جویند؟ و کسی که در جستجوی غیر اسلام باشد از او قبول نمی‌شود و او در آخرت از زیانکاران است">*</span>. </p> <p>بعضی از مفسرین گفته‌اند که: مراد از آیه: <span class="aya" rel="3_79" data-words="1-6">ما کان لبشر أن یؤتیه الله</span><span class="footnote" rel="3" title="تفسیر روح المعانی ج ۴ ص ۲۰۷ روایات مزبوره را فقط نقل کرده">*</span> (تا آخر دو آیه) رسول خدا ص است و اساس این گفته خود را روایاتی قرار داده‌اند که در شان نزول آیه وارد شده و حاصل آن روایات این است که ابو رافع قرظی و مردی از نصارای نجران به رسول خدا ص عرضه داشتند: ای محمد آیا می‌خواهی تو را بپرستیم؟ در پاسخشان این آیات نازل شد و در آخر آن دو با جمله‌ <span class="aya" rel="3_80" data-words="13-16">بعد إذ أنتم مسلمون</span> مطلب را تایید کرد، چون اسلام همان دینی است که محمد رسول اللَّه آورده است. </p> <p>لیکن این سخن درست نیست، زیرا بین اسلام اصطلاحی قرآن که عبارت است از دین توحیدی که همه انبیا به آن مبعوث شده‌اند و بین اسلام اصطلاحی در بین مسلمانان بعد از عصر نزول قرآن خلط کرده، چون می‌گوید: اسلام همان دینی است که محمد رسول اللَّه ص  و ما در سابق در این باره بحث کردیم. </p> <h3>خاتمة: چند بحث پیرامون این آیات‌ <span class="title" rel="3_79 3_80">چند بحث پیرامون آیات مربوط به عیسی (علی نبینا و آله و علیه السلام) </span> </h3> <h3>1-داستان عیسی و مادرش ع در قرآن چگونه است</h3> <p> مادر مسیح نامش مریم دختران عمران بود، مادر مریم به وی حامله شد و نذر کرد فرزند در شکم خود را، بعد از زائیدن محرر کند یعنی خادم مسجد کند، و او در حالی این نذر را می‌کرد که می‌پنداشت فرزندش پسر خواهد بود ولی وقتی او را زائید و فهمید که او دختر است، اندوهناک شد و حسرت خورد و نامش را مریم یعنی خادمه نهاد، پدر مریم قبل از ولادت او از دنیا رفته بود، بناچار خود او دخترش را در آغوش گرفته به مسجد آورد و او را به کاهنان مسجد که یکی از آنان زکریا بود تحویل داد، کاهنان در باره کفالت مریم با هم مشاجره کردند و در آخر به این معنا رضایت دادند که در این باره قرعه بیندازند و چون قرعه انداختند زکریا برنده شد و او عهده‌دار تکفل مریم گشت تا وقتی که مریم به حد بلوغ رسید، در آن اوان، زکریا حجابی بین مریم و کاهنان برقرار نمود و مریم در داخل آن حجاب مشغول عبادت بود و احدی بجز زکریا بر او در نمی‌آمد و هر وقت زکریا بر او در می‌آمد و داخل محراب او می‌شد، رزقی نزد او می‌یافت، روزی از مریم پرسید: این رزق از کجا نزد تو می‌آید: گفت: از نزد خدا و خدا به هر کس بخواهد بدون حساب روزی می‌دهد و مریم ع صدیقه و به عصمت خدا معصوم بود، طاهره بود، اصطفاء شده بود، محدث و مرتبط با ملائکه بود. ملکی از ملائکه به او گفت که خدا تو را اصطفاء و تطهیر کرده، مریم از قانتین بود و یکی از آیات خدا برای همه عالمیان بود. </p> <p>اینها صفاتی است برای مریم که آیات زیر بیانگر آن است<span class="footnote" rel="1" title="سوره آل عمران، آیه ۳۵-۴۴ &lt;em&gt;، &lt;/em&gt; سوره انبیا، آیه ۹۱ &lt;em&gt;، &lt;/em&gt; سوره تحریم، آیه ۱۲&quot;">*</span>. </p> <p>بعد از آنکه مریم به حد بلوغ رسید و در حجاب (محراب) قرار گرفت، خدای تعالی روح را (که یکی از فرشتگان بزرگ خدا است) نزد او فرستاد و روح به شکل بشری تمام عیار در برابر مریم مجسم شد و به او گفت که فرستاده‌ای است از نزد معبودش، و پروردگارش وی را فرستاده تا به اذن او پسری به وی بدهد، پسری بدون پدر، و او را بشارت داد به اینکه به زودی از پسرش معجزات عجیبی ظهور می‌کند و نیز خبر داد که خدای تعالی به زودی او را به روح القدس تایید نموده، کتاب و حکمت و تورات و انجیلش می‌آموزد و به عنوان رسولی به سوی   <code class="page" rel="3,442"/> بنی اسرائیل گسیلش می‌دارد، رسولی دارای آیات بینات‌، و نیز به مریم از شان پسرش و سرگذشت او خبر داد، آن گاه در مریم بدمید و او را حامله کرد، آن طور که یک نفر زن به فرزند خود حامله می‌شود، این مطالب از آیات زیر استفاده می‌شود: آل عمران، آیه 35-44". </p> <p>آن گاه مریم به مکانی دور منتقل شد و در آنجا درد زائیدنش گرفت و درد زائیدن او را به طرف تنه نخله‌ای کشانید و با خود می‌گفت: ای کاش قبل از این مرده و از خاطره‌ها فراموش شده بودم، من همه چیز را و همه چیز مرا از یاد می‌برد، در این هنگام از طرف پائین وی ندایش داد: غم مخور که پروردگارت پائین پایت نهر آبی قرار داده، تنه درخت را تکان بده تا پی در پی خرمای نورس از بالا بریزد، از آن خرما بخور و از آن آب بنوش و از فرزندی چون من خرسند باش، اگر از آدمیان کسی را دیدی که حتما خواهی دید، بگو من برای رحمان روزه گرفته‌ام و به همین جهت امروز با هیچ انسان سخن نمی‌گویم، مریم چون این را شنید از آنجا که فرزند خود را زائیده بود به طرف مردم آمد در حالی که فرزندش را در آغوش داشت<span class="footnote" rel="1" title="سوره مریم، آیه ۲۰-۲۷&quot;">*</span> و به طوری که از آیات کریمه قرآن بر می‌آید حامله شدنش و وضع حملش و سخن گفتن او و سایر شؤون وجودش از سنخ همین عناوین در سایر افراد انسان‌ها بوده. </p> <p>مردم و همشهریان مریم وقتی او را به این حال دیدند، شروع کردند از هر سو به وی طعنه زدن و سرزنش نمودند چون دیدند دختری شوهر نرفته بچه‌دار شده است، گفتند: ای مریم چه عمل شگفت‌آوری کردی!، ای خواهر هارون نه پدرت بد مردی بود و نه مادرت زناکار، مریم اشاره کرد به کودکش که با او سخن بگوئید، مردم گفتند: ما چگونه با کسی سخن گوئیم که کودکی در گهواره است، در اینجا عیسی به سخن درآمد و گفت: من بنده خدا هستم، خدای تعالی به من کتاب داد و مرا پیامبری از پیامبران کرد و هر جا که باشم با برکتم کرد و مرا به نماز و زکات سفارش کرد، ما دام که زنده باشم بر احسان به مادرم سفارش فرمود و مرا نه جبار کرد و نه شقی، و سلام بر من روزی که به دنیا آمدم و روزی که می‌میرم و روزی که زنده بر می‌خیزم.<span class="footnote" rel="2" title="سوره مریم، آیه ۲۷-۳۴&quot;">*</span> پس این کلام که عیسی در کودکی اداء کرد، به اصطلاح علمی، نسبت به برنامه کار نبوتش براعت استهلال بوده (براعت استهلال به این معنا است که نویسنده کتاب در حمد و ثنای اول کتابش کلماتی بگنجاند که در عین اینکه حمد و ثنای خدا است اشاره‌ای هم باشد به     <code class="page" rel="3,443"/> اینکه در این کتاب پیرامون چه مسائلی بحث می‌شود)، عیسی ع هم با این کلمات خود فهماند که به زودی علیه ظلم و طغیان، قیام نموده و شریعت موسی ع را زنده و استوار می‌سازد و آنچه از معارف آن شریعت مندرس و کهنه گشته تجدید می‌کند و آنچه از آیاتش که مردم در باره‌اش اختلاف دارند بیان و روشن می‌سازد. </p> <p>عیسی ع نشو و نما کرد تا به سن جوانی رسید و با مادرش مانند سایر انسان‌ها طبق عادت جاری در زندگی بشری می‌خوردند و می‌نوشیدند و در آن دو ما دام که زندگی می‌کردند تمامی عوارض وجود که در دیگران هست وجود داشت. </p> <p>عیسی ع در این اوان به رسالت به سوی بنی اسرائیل گسیل شد و مامور شد تا ایشان را به سوی دین توحید بخواند، و ابلاغ کند که من آمده‌ام به سوی شما و با معجزه‌ای از ناحیه پروردگارتان آمده‌ام و آن این است که برای شما (و پیش رویتان) از گل چیزی به شکل مرغ می‌سازم و سپس در آن می‌دمم، به اذن خدا مرغ زنده‌ای می‌شود و من کور مادرزاد و برصی غیر قابل علاج را شفا می‌دهم و مردگان را به اذن خدا زنده می‌کنم و بدانچه می‌خورید و بدانچه در خانه‌هایتان ذخیره می‌کنید خبر می‌دهم، که در این برای شما آیتی است بر اینکه خدا رب من و رب شما است و باید او را بپرستید. </p> <p>عیسی ع مردم را به شریعت جدید خود که همان تصدیق شریعت موسی ع است دعوت می‌کرد، چیزی که هست‌ بعضی از احکام موسی را نسخ نمود و آن حرمت پاره‌ای از چیزها است که در تورات به منظور گوشمالی و سختگیری بر یهود حرام شده بود و بارها می‌فرمود: من با حکمت به سوی شما گسیل شده‌ام، تا برایتان بیان کنم آنچه را که مورد اختلاف شما است و نیز می‌فرمود: ای بنی اسرائیل من فرستاده خدا به سوی شمایم، در حالی که تورات را که کتاب آسمانی قبل از من بوده تصدیق دارم و در حالی که بشارت می‌دهم به رسولی که بعد از من می‌آید و نامش احمد است. </p> <p>عیسی ع به وعده‌هایی که داده بود که فلان و فلان معجزه را آورده‌ام وفا کرد، هم مرغ خلق کرد و هم مردگان را زنده کرد و هم کور مادرزاد و برصی را شفا داد و هم به اذن خدا از غیب خبر داد. </p> <p>عیسی ع هم چنان بنی اسرائیل را به توحید خدا و شریعت جدید دعوت کرد تا وقتی که از ایمان آوردنشان مایوس شد، و وقتی طغیان و عناد مردم را دید و استکبار کاهنان و احبار یهود از پذیرفتن دعوتش را مشاهده کرد، از میان عده کمی که به وی ایمان آورده بودند چند نفر حواری انتخاب کرد تا او را در راه خدا یاری کنند. <code class="page" rel="3,444"/> از سوی دیگر یهود بر آن جناب شورید و تصمیم گرفت او را به قتل برساند، ولی خدای تعالی او را از دست یهود نجات داد و به سوی خود بالا برد و مساله عیسی ع برای یهود مشتبه شد، بعضی خیال کردند که او را کشتند، بعضی دیگر پنداشتند که به دارش آویختند، خدای تعالی فرمود: نه آن بود و نه این، بلکه امر بر آنان مشتبه شد<span class="footnote" rel="1" title="آل عمران،۴۵-۵۸ &lt;em&gt;، &lt;/em&gt; زخرف،۶۳-۶۵ &lt;em&gt;، &lt;/em&gt; صف،۶-۱۴ &lt;em&gt;، &lt;/em&gt; مائده،۱۱۰-۱۱۱ &lt;em&gt;، &lt;/em&gt; نساء،۱۵۷-۱۵۸&quot;">*</span>، این بود تمامی آنچه قرآن کریم در داستان عیسی و مادرش فرموده است. </p> <h3>2-شخصیت عیسی ع و مقامش در درگاه خدا</h3> <p> عیسی ع بنده خدا-پیامبر خدا-<span class="footnote" rel="2" title="سوره مریم، آیه ۳۰&quot;">*</span> و رسول به سوی بنی اسرائیل<span class="footnote" rel="3" title="سوره آل عمران، آیه ۴۹&quot;">*</span> و یکی از پیامبران اولی العزم و صاحب شریعت بوده و کتابی به نام انجیل داشت<span class="footnote" rel="4" title="سوره احزاب، آیه ۷ &lt;em&gt;، &lt;/em&gt; سوره شورا، آیه ۱۳ &lt;em&gt;، &lt;/em&gt; سوره مائده، آیه ۴۶&quot;">*</span>، خدای تعالی نام او را مسیح عیسی نهاد<span class="footnote" rel="5" title="سوره آل عمران، آیه ۴۵&quot;">*</span> و <em>کلمة اللَّه</em> و <em>روحی از خدا</em> خواند<span class="footnote" rel="6" title="سوره نساء، آیه ۱۷۱&quot;">*</span>، و دارای مقام امامت<span class="footnote" rel="7" title="سوره احزاب آیه ۷&quot;">*</span> و از گواهان اعمال<span class="footnote" rel="8" title="سوره نساء، آیه ۱۵۹ &lt;em&gt;، &lt;/em&gt; سوره مائده، آیه ۱۱۷&quot;">*</span>، و بشارت دهندگان به آمدن پیامبر اسلام بود<span class="footnote" rel="9" title="سوره صف، آیه ۶&quot;">*</span>، وجیه و آبرومند در دنیا و آخرت و از مقربین بود<span class="footnote" rel="10" title="سوره آل عمران، آیه ۴۵&quot;">*</span>. از اصطفاء شدگان<span class="footnote" rel="11" title="سوره آل عمران، آیه ۳۳&quot;">*</span>، و از اجتباء شدگان و از صالحان بود<span class="footnote" rel="12" title="سوره انعام، آیه ۸۵-۸۷&quot;">*</span>، مبارک بود هر جا که باشد، زکی و مهذب بود، آیتی بود برای مردم و رحمتی از خدا بود و احسانگری به مادرش، و از زمره کسانی بود که خدای تعالی به ایشان سلام کرد<span class="footnote" rel="13" title="سوره مریم، آیه ۱۹-۳۳&quot;">*</span> و از کسانی بود که خدا کتاب و حکمتش آموخت.<span class="footnote" rel="14" title="سوره آل عمران، آیه ۴۸&quot;">*</span>                             <code class="page" rel="3,445"/> اینها که گفته شد بیست و دو خصیصه از مقامات ولایت بود و تمامی اوصافی که خدای تعالی‌ این پیامبر بزرگوارش را بدان ستوده و رفعت قدر داده، در آن خلاصه می‌شود و این بیست و دو صفت دو قسم است: بعضی از آنها اکتسابی است، مانند رسیدن به مقام بندگی و مقام قرب و صلاح و بعضی‌ها موهبتی و اختصاصی است که ما هر یک از این صفات را در موضع مناسبش در این کتاب به مقداری که فهممان یاری می‌کرد شرح دادیم و خواننده می‌تواند به مظان آن مراجعه نماید. </p> <h3>3-عیسی چه می‌گفت؟ و در باره‌اش چه می‌گفتند؟ </h3> <p> قرآن کریم خاطرنشان ساخته که عیسی عبدی بود رسول، و اینکه هیچ چیزی جز این ادعا نمی‌کرد و آنچه به وی نسبت می‌دادند خود او ادعایش را نکرده و با مردم جز به رسالت خدا سخنی نگفته، هم چنان که قرآن این معنا را در آیه زیر صراحتا از آن جناب نقل کرده می‌فرماید: <span class="aya" rel="5_116-119" data-words="1-100">و إذ قال الله یا عیسی ابن مریم أ أنت قلت للناس اتخذونی و أمی إلهین من دون الله؟ قال سبحانک ما یکون لی أن أقول ما لیس لی بحق، إن کنت قلته فقد علمته تعلم ما فی نفسی و لا أعلم ما فی نفسک، إنک أنت علام الغیوب، ما قلت لهم إلا ما أمرتنی به: أن اعبدوا الله ربی و ربکم، و کنت علیهم شهیدا ما دمت فیهم فلما توفیتنی کنت أنت الرقیب علیهم و أنت علی کل شیء شهید، إن تعذبهم فإنهم عبادک و إن تغفر لهم فإنک أنت العزیز الحکیم، قال الله هذا یوم ینفع الصادقین صدقهم</span><span class="footnote" rel="1" title="زمانی که خدای تعالی می‌گوید ای عیسی بن مریم آیا تو، به مردم گفته‌ای که ای مردم به جای خدا مرا و مادرم را دو معبود برای خود بگیرید؟ عیسی جواب می‌دهد!منزهی تو ای خدا، مرا نمی‌رسید که به مردم چیزی را بگویم که حقم نبود و به فرض هم گفته باشم تو بدان آگاهی، چون تو می‌دانی آنچه در نفس من است و من نمی‌دانم آنچه در نزد تو است، زیرا تو علام الغیوبی، من به مردم نگفتم مگر همان دستورهایی که تو، به من دادی و آن این بود که ای مردم خدای تعالی پروردگار من و پروردگار خود را بپرستید، ما دام هم در بین ایشان بودم شاهد رفتارشان بودم، ولی بعد از آنکه مرا گرفتی خودت مراقب وضع آنان بودی و تو بر هر چیزی شاهد و ناظری، حال اگر عذابشان کنی کسی حق اعتراض ندارد، چون بندگان خود را عذاب کرده‌ای و اگر بیامرزی باز هم اعتراضی نیست، چون تو هم عزیزی و شکست‌ناپذیری و هم کار به حکمت می‌کنی، خدای تعالی می‌فرماید امروز روزی است که راستی راستگویان به آنان سود می‌رساند سوره مائده، آیه ۱۱۶-۱۱۹&quot;">*</span>. </p> <p>و این کلام عجیب که مشتمل بر عصاره‌ای از عبودیت و متضمن جامع‌ترین نکات ادب   <code class="page" rel="3,446"/> و حیرت‌آورترین آن است، کشف می‌کند از اینکه نسبت به موقعیت خود در برابر ربوبیت پروردگارش و در برابر مردم و اعمال آنان چه دیدی داشته، می‌فرماید: عیسی ع خود را نسبت به پروردگارش تنها یک بنده می‌دانسته که جز امتثال کاری ندارد و جز به امر مولایش چیزی اراده نمی‌کند و جز به امر او عملی انجام نمی‌دهد و خدای تعالی هم جز این دستوری به وی نداده که مردم را به عبادت او به تنهایی دعوت کند، او نیز به مردم جز این را نگفت که ای مردم اللَّه را که پروردگار من و پروردگار شما است بپرستید. و از ناحیه مردم هم جز این مسئولیتی نداشته که رفتار آنان را زیر نظر گرفته، در باره آن تحمل شهادت کند و بس، و اما اینکه خدا در روزی که مردم به سویش برمی‌گردند با ایشان و در ایشان چه حکمی می‌کند، هیچ ارتباطی با آن جناب ندارد، چه بیامرزد و چه عذاب کند. </p> <p>ممکن است کسی بگوید: شما در بحث شفاعتی که قبلا در این تفسیر داشتید یکی از شفیعان روز جزاء را عیسی نام بردید و گفتید که شفاعتش پذیرفته هم می‌شود و در اینجا می‌گوئید آن جناب هیچ کاره است؟. </p> <p>در پاسخ می‌گوئیم بله، باز هم می‌گوئیم او از شفیعان روز جزا است، برای اینکه از شاهدان بحق است و آیه شریفه: <span class="aya" rel="43_86" data-words="1-15">و لا یملک الذین یدعون من دونه الشفاعة إلا من شهد بالحق و هم یعلمون</span><span class="footnote" rel="1" title="شرکائی که مشرکین می‌پرستند و می‌خوانند مالک شفاعت نیستند، تنها کسانی مالک شفاعتند که شاهد به حق و دارای علم به توحید باشند سوره زخرف، آیه ۸۶&quot;">*</span> بر شفاعت شاهدان به حق که عالم هستند دلالت دارد، پس به حکم این آیه عیسی از شفیعان روز جزاء است، برای اینکه در آیه: <span class="aya" rel="4_159" data-words="11-16">و یوم القیامة یکون علیهم شهیدا</span><span class="footnote" rel="2" title="سوره نساء، آیه ۱۵۹&quot;">*</span> آن جناب را شاهد خوانده و در آیه: <span class="aya" rel="5_110" data-words="24-33">و إذ علمتک الکتاب و الحکمة و التوراة و الإنجیل</span><span class="footnote" rel="3" title="سوره مائده، آیه ۱۱۰&quot;">*</span>، او را عالم به توحید دانسته  (چون توحید هم یکی از معارفی است که کتاب و حکمت و تورات و انجیل بر آن ناطقند). </p> <h3> <span class="title" rel="3_79 3_80">اعتقاد خرافی به تفدیه عیسی علیه السلام (فدا شدن برای رهایی گناهکاران) با اعتقاد به اینکه آن حضرت از شفیعان روز جزا است فرق دارد</span> </h3> <p> پس اگر در بحث شفاعت گفتیم عیسی ع نیز از شفیعان است در اینجا منکرش نشدیم، لیکن شفاعت کردن آن جناب مساله‌ای است و اعتقاد مسیحیان به مساله فدیه دادن مساله‌ای دیگر، آنچه را که در این مقام در صدد بیانش هستیم این است که می‌خواهیم بگوئیم قرآن کریم تفدیه را برای عیسی ثابت نکرده و چنین قدرت و اختیاری به آن جناب نداده است و تفدیه‌ای که مسیحیان بدان معتقدند، این است که عیسی ع (با اینکه خدای پسر بود و دارای قدرت خدایی بود و می‌توانست دشمنان خود را در یک چشم بر هم زدن نابود       <code class="page" rel="3,447"/> کند)، لیکن برای اینکه کیفری را که گنهکاران در قیامت دارند باطل سازد، خود را فدای گنهکاران نمود و حاضر شد به این منظور به بالای دار برود!!. </p> <p>قرآن این معنا را برای آن جناب نه تنها اثبات نکرده، بلکه آیه‌ای که از نظر خواننده گذشت آن را نفی نموده، عقل هم نمی‌تواند آن را بپذیرد، زیرا این معنا مستلزم آن است که قدرت و سلطنت مطلقه الهی با عمل عیسی باطل شود که ان شاء اللَّه بیانش می‌آید. </p> <p>و اما شفاعت، در آیه شریفه هیچ تعرضی به آن نشده و از این جهت ساکت است، نه اثبات کرده و نه نفی نموده، چون اگر آیه شریفه در مقام اثبات شفاعت بود (گو اینکه مقام آیه مقام اظهار ذلت است نه اختیارداری) جا داشت بفرماید: و ان تغفر لهم فانک انت الغفور الرحیم<span class="footnote" rel="1" title="و اگر ایشان را بیامرزی بسیار بجا است، چون تو آمرزنده مهربان هستی">*</span>، و اگر در صدد نفی شفاعت بود و می‌خواست بفرماید عیسی از شفیعان روز جزا نیست دیگر جا نداشت مساله شهادت بر اعمال مردم را به میان بیاورد، آنچه در اینجا گفته شد اجمال مطالبی است که ان شاء اللَّه در تفسیر سوره مائده در ذیل آیات مذکور خواهد آمد. </p> <p>و اما آنچه مردم در باره عیسی ع گفته‌اند؟ هر چند مردم بعد از آن جناب به مذاهب مختلف و مسلک‌های گوناگونی-که چه بسا از هفتاد مذهب تجاوز کند-معتقد شده و متشتت گردیده‌اند، چه بسا که اگر کلیات و جزئیات مذاهب و آرای‌شان در نظر گرفته شود، از این مقدار هم تجاوز کند و لیکن قرآن کریم تنها به نقل سخنانی از مسیحیان اهتمام ورزیده که در باره عیسی و مادرش گفته‌اند، چون همین سخنان است که با مساله توحید برخورد دارد، مساله‌ای که قرآن کریم-و اصولا دین فطری و قویم-به آن دعوت می‌کند. و اما بعضی از جزئیات از قبیل مساله تحریف و تفدیه را آن طور که باید مورد اهتمام قرار نداده است. </p> <h3> <span class="title" rel="3_79 3_80">آیات شریفه‌ای که عقائد باطل مسیحیان در باره مسیح (ع) را بیان می‌کنند</span> </h3> <p> و آنچه قرآن کریم از مسیحیان در این باره حکایت کرده و یا به آنان نسبت داده، سخنانی است که آیات زیر بیانگر آنها است: 1- <span class="aya" rel="9_30" data-words="7-12">و قالت النصاری المسیح ابن الله</span><span class="footnote" rel="2" title="سوره توبه، آیه ۳۰&quot;">*</span>، که به حکم این آیه مسیحیان گفته‌اند مسیح پسر خدا است و آیه: <span class="aya" rel="21_26" data-words="1-6">و قالوا اتخذ الرحمن ولدا سبحانه</span><span class="footnote" rel="3" title="و گفتند رحمان پسر گرفته، منزه است خدا سوره انبیاء، آیه ۲۶&quot;">*</span>، عبارت اخرای همان آیه است،2- <span class="aya" rel="5_72" data-words="1-10">لقد کفر الذین قالوا إن الله هو المسیح ابن مریم</span><span class="footnote" rel="4" title="سوره مائده، آیه ۷۲&quot;">*</span>، به حکم این آیه مسیحیان رسما         <code class="page" rel="3,448"/> مسیح را خود خدا دانسته‌اند،3- <span class="aya" rel="5_73" data-words="1-8">لقد کفر الذین قالوا إن الله ثالث ثلاثة</span><span class="footnote" rel="1" title="سوره مائده، آیه ۷۳&quot;">*</span>، در این آیه که بعد از آیه (72) قرار گرفته، خدا را سومین خدا از خدایان سه‌گانه دانسته‌اند، آیه: <span class="aya" rel="4_171" data-words="34-37">و لا تقولوا ثلاثة</span><span class="footnote" rel="2" title="سوره نساء، آیه ۱۷۱&quot;">*</span> هم به همین معنا اشاره دارد. </p> <p>و این آیات هر چند به ظاهرش مشتمل بر سه مذهب و سه مضمون و سه معنای مختلف است و به همین جهت بعضی‌ها از قبیل شهرستانی صاحب کتاب ملل و نحل آنها را حمل بر اختلاف مذاهب کرده و گفته است: مذهب مکانیه قائل به فرزندی حقیقی مسیح برای خدایند و نسطوریه گفته‌اند: نزول عیسی و فرزندیش برای خدا از قبیل تابش نور بر جسمی شفاف چون بلور است، و یعقوبیه گفته‌اند: از باب انقلاب ماهیت است، خدای سبحان به گوشت و خون منقلب شده است.<span class="footnote" rel="3" title="ملل و نحل ج ۱ ص ۲۲۲-۲۲۴-۲۲۵">*</span> و لیکن ظاهرا قرآن کریم (العیاذ باللَّه) کتاب ملل و نحل نیست تا بخواهد به این مذاهب بپردازد و هرگز به خصوصیات مذاهب مختلف آنان اهتمام نمی‌ورزد بلکه به اعتقاد غلطی می‌پردازد که مشترک بین همه آنان است و آن مساله فرزندی مسیح برای خدای تعالی است و اینکه جنس مسیح از سنخ جنس خدا است و نیز به آثاری می‌پردازد که بر اساس این اعتقاد غلط مترتب کرده‌اند که یکی از آنها مساله تثلیث است، هر چند که در تفسیر کلمه تثلیث اختلاف بسیار و مشاجره و نزاع دامنه‌دار کرده‌اند، دلیل بر این معنا این است که قرآن کریم به یک زبان و یک بیان علیه آنان احتجاج کرده، معلوم می‌شود مورد نظر قرآن از کل مسیحیت مساله‌ای است که همه در آن شریکند. </p> <h3> <span class="title" rel="3_79 3_80">مساله پدر و پسر بودن خدا و مسیح در انجیل‌های موجود</span> </h3> <p> توضیح اینکه تورات و انجیل‌های موجود در دست ما، از یک سو صراحت دارند بر اینکه  خدای تعالی یکی است و از سوی دیگر انجیل به صراحت می‌گوید مسیح پسر خدا است !و از دیگر سو تصریح می‌کند به اینکه این پسر همان پدر است و لا غیر . </p> <p>حتی اگر مساله پسری را حمل می‌کردند بر صرف احترام و برگشت گیری باز قابل اغماض بود، این کار را هم نکردند با اینکه در مواردی از انجیل به این معنا تصریح شده، از آن جمله می‌گوید: و من به شما می‌گویم دشمنان خود را دوست بدارید و برای لعنت کنندگان خود آرزوی برکت کنید و به هر کس که با شما دشمنی کرد احسان نمائید و هر کس که شما را       <code class="page" rel="3,449"/> از خود راند و ناراحت کرد شما با او پیوند کنید تا فرزندان پدر خود شوید، همان پدری که در آسمان‌ها است، چون او است که خورشیدش را هم بر نیکان می‌تاباند و هم بر بدان، و بارانش را هم بر صدیقین می‌باراند و هم بر ظالمان، و اگر تنها کسی را دوست بدارید که او شما را دوست می‌دارد، دیگر چه اجری می‌خواهید داشته باشید؟ مگر عشاران غیر این می‌کنند؟ و نیز اگر تنها به برادران خود سلام کنید باز چه فضیلتی برای شما خواهد بود؟ مگر بت‌پرستان غیر از این می‌کنند؟ پس بیائید مانند پدر آسمانیتان کامل باشید که او کامل است<span class="footnote" rel="1" title="(آخر اصحاح پنجم از انجیل متی) نسخه عربیش که در سال ۱۸۱۱ میلادی به چاپ رسیده و مطالب دیگر هم که بعدا نقل می‌کنیم (از این نسخه است)">*</span>. </p> <p>و نیز در همین انجیل است که: همه مراحم خود را در برابر مردم و به منظور خودنمایی بکار نبندید که در این صورت نزد پدرتان که در آسمان‌ها است اجری نخواهید داشت.<span class="footnote" rel="2" title="انجیل لوقا، اصحاح ششم">*</span> و نیز در همان کتاب در باره نماز می‌گوید: شما نیز اینطور نماز بخوانید: ای پدر ما که در آسمان‌هایی، نام تو مقدس است... . </p> <p>و نیز آمده: پس اگر جفاکاری‌ها و خطاهای مردم را ببخشید پدر آسمانیتان هم خطاهای شما را می‌بخشد ،  (همه این سه فقره که نقل کردیم در اصحاح ششم از انجیل متی است). </p> <p>و نیز می‌گوید: شما نیز مانند پدر رحیمتان رحیم باشید . </p> <p>و به مریم مجدلیة می‌گوید: برو نزد برادرانم و به ایشان بگو من به سوی پدرم که پدر شما نیز هست و به سوی الهم که اله شما نیز هست صعود خواهم کرد<span class="footnote" rel="3" title="انجیل یوحنا، اصحاح بیستم">*</span>. </p> <p>پس این عبارات و امثال آن که از سه انجیل نقل کردیم کلمه <em>پدر</em> را که بر خدای تعالی و تقدس اطلاق کرده، هم در مورد عیسی اطلاق کرده و هم در مورد غیر عیسی، و این بطوری که ملاحظه کردید صرفا جنبه تشریفات و امثال آن را دارد. </p> <p>هر چند که از بعضی دیگر از عبارات آنها از پسری و پدری صرف تشریف استفاده نمی‌شود، بلکه نوعی از استکمال را می‌رساند، استکمالی که وقتی در انسانی محقق شود سرانجام او را با خدا متحد می‌کند، نظیر این عبارت: یسوع-مسیح-به این کلام سخن گفت و چشمان خود را به آسمان بلند کرد و گفت: ای پدر!آن ساعت مقرر فرا رسید، پسرت را تمجید کن، تا پسرت هم تو را تمجید کند ، آن گاه دعائی را که برای رسولان از شاگردانش       <code class="page" rel="3,450"/> کرد نقل می‌کند و آن گاه می‌گوید: و من این درخواست را تنها برای اینان نمی‌کنم بلکه در مورد کسانی هم که به زبان به من ایمان آورده‌اند مسئلت دارم، تا همه آنان یکی شوند، همانطور که تو ای پروردگار من ثابت شدی و من نیز در تو ثابت شدم، مسئلت دارم تا آنها نیز در من و تو یکی شوند و تا همه عالم ایمان آورند که تو مرا فرستادی و من به ایشان مجد و آبرو دادم، آن مجدی که تو به من دادی، آری تا همه یکی شوند، آن چنان که ما یکی شدیم، من در آنها و تو در من و همه آنها برای یکی کامل شوند تا همه عالم بدانند که تو مرا فرستادی و من ایشان را دوست می‌دارم، آن طور که تو مرا دوست می‌داری<span class="footnote" rel="1" title="انجیل یوحنا، اصحاح هفدهم">*</span>. </p> <p>گفتیم: با اینکه انجیل‌ها صراحت دارد بر اینکه منظور از پسری و پدری صرف تشریف است، این کار را نکردند، یعنی عنوان پدری و فرزندی را حمل بر تشریف نکردند، در اینجا می‌گوئیم در انجیل‌ها کلماتی هست که نمی‌شود آنها را حمل بر تشریف و احترام کرد (و شاید به خاطر وجود این کلمات بوده که مسیحیان دست به چنان حملی نزده‌اند) نظیر اینکه می‌گوید: لوقا به عیسی گفت: ای آقا ما نمی‌دانیم تو به کجا می‌روی؟ و چگونه می‌توانیم راه را بشناسیم؟ عیسی به او گفت: خود من آن طریقم، به حق سوگند و به زندگی قسم که احدی به سوی پدرم نمی‌آید، مگر به وسیله من، اگر شما مرا شناخته بودید پدر مرا هم شناخته بودید، و از همین الان او را می‌شناسید چون او را هم دیدید. </p> <p>فیلبس پرسید: ای سید پدر را به ما نشان بده، دیگر چیزی نمی‌خواهم، یسوع گفت: ای فیلبس من در همه این زمان‌ها با شما بودم ولی شما نمی‌شناختید، هر کس مرا ببیند پدر را دیده است. با این حال چگونه تو می‌گویی پدر را به ما نشان بده؟ مگر هنوز ایمان نیاورده‌ای که من در پدر حلول کردم و پدر در من حلول کرده است و این سخنی که دارم برایتان می‌گویم (نیز) از ذات من به تنهایی صادر نمی‌شود بلکه از من و از پدر که الحال در من است صادر می‌شود، او است که دارد این کارها را می‌کند، باورم کنید که می‌گویم من در پدرم و پدرم در من است<span class="footnote" rel="2" title="انجیل یوحنا، اصحاح چهاردهم">*</span>. </p> <p>و نیز در انجیل است که: لیکن من از اللَّه خارج شدم و آمدم و از پیش خود نیامدم بلکه او مرا فرستاده<span class="footnote" rel="3" title="انجیل یوحنا، اصحاح هشتم">*</span>. </p> <p>و نیز می‌گوید: من و پدرم هر دو یک موجودیم .<span class="footnote" rel="4" title="انجیل یوحنا، اصحاح دهم">*</span>         <code class="page" rel="3,451"/> و نیز سخنی را که به شاگردانش گفته چنین حکایت می‌کند: بروید و تمامی امت‌ها و اقوام را شاگردان من کنید و ایشان را به نام پدر و پسر و روح القدس غسل تعمید بدهید  (تعمید مراسمی است از واجبات کلیسا که هر مسیحی باید آن را انجام دهد تا از گناهان پاک شود)<span class="footnote" rel="1" title="انجیل متی، اصحاح بیست و هشتم">*</span>. </p> <p>و نیز می‌گوید: در ابتدا کلمه بود و کلمه نزد خدا بود و خدا همان کلمه بود، این از اول نزد خدا بود، هر چیزی به وسیله او وجود یافت و به غیر او چیزی وجود نیافت، از آن جمله حیات هم به وسیله او وجود یافت و حیات نور مردم است .<span class="footnote" rel="2" title="انجیل یوحنا، اصحاح اول">*</span> پس اگر می‌بینیم نصارا قائل به سه خدایی شدند علتش همین کلمات انجیل‌ها است. </p> <p>و منظور نویسندگان انجیل‌ها این بوده که هم توحید را که مسیح ع در تعلیماتش به آن تصریح می‌کرده حفظ کنند، هم چنان که در انجیل مرقس اصحاح دوازدهم می‌گوید: اول هر یک از وصایا (ی من این است که) ای اسرائیل رب اله تو واحد است و تنها او رب تو است و هم پسر بودن مسیح برای خدا را حفظ کنند (و نتیجه‌اش این تناقض‌گویی‌ها شده است. <em>مترجم</em>). </p> <h3> <span class="title" rel="3_79 3_80">حاصل و نتیجه گفتار مسیحیان (اقنوم‌های سه گانه) </span> </h3> <p> و حاصل گفتارشان (هر چند که به معنای معقول و قابل تصوری برنمی‌گردد) این است که ذات خدا جوهر واحدی دارد و این حقیقت واحده سه اقنوم دارد و منظورشان از کلمه:  <em>اقنوم</em> آن صفتی است که نحوه ظهور و بروز هر چیزی و تجلیش برای غیر با آن باشد، اما نه به طوری که صفت غیر موصوف باشد و اقنوم‌های سه‌گانه که خدای تعالی با آنها جلوه و ظهور کرده، عبارت است از اقنوم هستی و اقنوم علم که همان کلمه است و اقنوم حیات که همان روح است. </p> <p>و این اقنوم‌های سه‌گانه است که یکی را پدر و دیگری را پسر و سومی را روح می‌گویند، اولی یعنی پدر را اقنوم وجود، و دومی را که اقنوم علم و کلمه است پسر و سوم را که اقنوم حیات است روح نامیدند. </p> <p>و این اقانیم سه‌گانه عبارتند از: <em>پدر</em> ، <em>پسر</em> و <em>روح القدس</em> ، اول اقنوم وجود و دوم اقنوم علم و کلمه، و سوم اقنوم حیات است، پس پسر-که کلمه و اقنوم علم است-، از ناحیه پدرش-که اقنوم وجود است-به همراهی روح القدس-که اقنوم حیات است و اشیاء به وسیله     <code class="page" rel="3,452"/> آن روشنی می‌گیرند-نازل شد. </p> <p>آن گاه در تفسیر این اجمال اختلافی عظیم راه انداخته‌اند، از همین جا به شعبه‌ها و مذاهب بسیاری منشعب شده‌اند که از هفتاد مذهب هم تجاوز می‌کند و به زودی به قدر گنجایش این کتاب تفصیلش از نظر خواننده خواهد گذشت. </p> <p>و شما خواننده محترم اگر در آنچه قبلا خاطرنشان کردیم دقت بفرمائید خواهید دید که آنچه خدای تعالی در آیات زیر حکایت کرده، وجه مشترک بین همه مذاهبی است که بعد از عیسی بن مریم ع در نصرانیت پیدا شده و معنایی هم که برای سه تا بودن یکی کردیم را، افاده می‌کند، اینک بار دیگر آن آیات از نظر شما می‌گذرد: <span class="aya" rel="5_72" data-words="1-10">لقد کفر الذین قالوا إن الله هو المسیح ابن مریم...</span>، <span class="aya" rel="5_73" data-words="1-8">لقد کفر الذین قالوا إن الله ثالث ثلاثة...</span>، <span class="aya" rel="4_171" data-words="34-38">و لا تقولوا ثلاثة انتهوا</span>. </p> <p>و اگر قرآن کریم به حکایت این قدر مشترک اکتفاء کرد، برای این بود که اشکالی که بر عقاید مسیحیان با همه کثرت و اختلاف که در عقائدشان هست وارد است و قرآن بدان احتجاج نموده، یک چیز و به یک وتیرة است که به زودی روشن می‌شود. </p> <h3>4-احتجاج قرآن بر ضد مذهب تثلیث</h3> <p> قرآن وقتی وارد در احتجاج علیه تثلیث مسیحیت می‌شود، آن را از دو طریق رد می‌کند. </p> <p>اول-از طریق بیان عمومی، یعنی بیان این معنا که بطور کلی فرزند داشتن بر خدای تعالی محال است و فی نفسه امری است ناممکن، چه اینکه فرزند فرضی، عیسی باشد یا عزیر و یا هر کس دیگر. </p> <p>دوم-از طریق بیان خصوصی و مربوط به شخص عیسی بن مریم و اینکه آن جناب نه پسر خدا بود و نه اله معبود، بلکه بنده‌ای بود برای خدا و مخلوقی بود از آفریده‌های او. </p> <h3> <span class="title" rel="3_79 3_80">احتجاج اول: استدلال به عدم امکان فرزند داشتن خدای تعالی</span> </h3> <p> اما توضیح طریق اول این است که: حقیقت فرزندی و تولد چیزی از چیز دیگر این است که چیزی از موجودات زنده و دارای توالد و تناسل متجزی شود، مثلا انسان و یا حیوان و یا حتی نبات وقتی می‌خواهد تولید مثل کند، چیزی از او جدا می‌شود و از راه جفت‌گیری جزئی را از خود جدا نموده، به دست تربیت تدریجی فردی دیگر از نوع خود که او نیز مثل خودش است می‌سپارد تا در نتیجه آنچه خود او از خواص و آثار دارد آن جزء نیز دارای آن خواص و آثار گردد، مثلا یک موجود جاندار، جزئی از خود را که همان نطفه او است و یک نبات جزئی را از خود که همان لقاح (کرته گل) او است جدا می‌کند و به دست تربیتش می‌سپارد تا به<code class="page" rel="3,453"/> تدریج حیوانی یا نباتی مثل خود شود و معلوم است که چنین چیزی در مورد خدای تعالی متصور نیست و عقل آن را به سه دلیل محال می‌داند، اول اینکه شرط اول تولید مثل، داشتن جسمی مادی است و خدای خالق ماده، منزه است از اینکه خودش مادی باشد، و قهرا وقتی مادی نبود لوازم مادیت که جامع همه آنها احتیاج است نیز ندارد، پس نیاز به حرکت و تدریج و زمان و مکان و غیر ذلک ندارد. </p> <p>دلیل دوم اینکه الوهیت و ربوبیت خدای سبحان مطلقه است و به خاطر همین اطلاق در الوهیت و ربوبیتش، قیومیت مطلقه نسبت به ما سوای خود دارد و در نتیجه ما سوای خدا در هست شدن و در داشتن لوازم هستی نیازمند به او است و وجودش قائم به او است، چون او قیوم وی است، با این حال چگونه ممکن است چیزی فرض شود که در عین اینکه ماسوای او و در تحت قیومیت او است، در نوعیت مماثل او باشد؟ و در عین اینکه گفتیم ماسوای او محتاج او است، این موجود فرضی مستقل از او و قائم به ذات خود باشد و تمام خصوصیتها که در ذات و صفات و احکام خدا هست در او نیز باشد؟ بدون اینکه از او گرفته باشد. دلیل سوم اینکه اگر زاد و ولد را در خدای تعالی جائز بشماریم، لازمه‌اش این است که فعل تدریجی را هم در مورد او (که متعالی از آن است) جائز بدانیم و جائز دانستن آن مستلزم آن است که خدای تعالی هم داخل در چهارچوب ناموس ماده و حرکت در آید و این خلف فرض و محال است، چون ما او را خارج از این چهارچوب و فاعل و پدید آورنده آن فرض کردیم، بلکه خدای تعالی آنچه می‌کند به اراده و مشیت خود می‌کند و مشیت او برای تحقق خواسته‌اش کافی می‌باشد و نیازمند به مهلت و تدریج نیست. </p> <p>این همان بیانی است که از آیه: <span class="aya" rel="2_116-117" data-words="1-29">و قالوا اتخذ الله ولدا سبحانه بل له ما فی السماوات و الأرض کل له قانتون، بدیع السماوات و الأرض، و إذا قضی أمرا فإنما یقول له کن فیکون</span><span class="footnote" rel="1" title="سوره بقره، آیه ۱۱۷&quot;">*</span>، افاده‌اش می‌کند، چون می‌فرماید: کفار گفتند: خدا فرزند گرفته و خدا منزه از آن است بلکه ملک همه آنچه در آسمان‌ها و زمین است از آن او (و او قیوم آنها است)، همه آنها در برابرش خاضع هستند و او آفریدگار بدون الگوی آسمان‌ها و زمین است، او وقتی بخواهد کاری بکند و بخواهد چیزی بوجود آورد، فقط کافی است بگوید <em>باش</em> و آن موجود بدون درنگ، و تدریج موجود شود. </p> <p>و به بیانی که ما کردیم کلمه <em>سبحانه</em> به تنهایی یک برهان است که همان نزاهتش   <code class="page" rel="3,454"/> از مادیت است و جمله: <span class="aya" rel="2_116" data-words="8-16">له ما فی السماوات و الأرض کل له قانتون</span> برهان دیگری است که همان برهان دوم یعنی قیومیت خدا باشد، و جمله: <span class="aya" rel="2_117" data-words="1-8">بدیع السماوات و الأرض و إذا قضی أمرا...</span> برهان سوم است که همان برهان خلف فرض باشد. </p> <p>البته ممکن است جمله: <span class="aya" rel="2_117" data-words="1-4">بدیع السماوات و الأرض</span> را از باب اضافه صفت به فاعلش گرفته و بگوئیم: خود آسمان و زمین بدیع و عجیب است و در نتیجه از آن این معنا را استفاده کنیم که در آیه شریفه چهار برهان آمده، برهان اول را کلمه <em>سبحانه</em> و برهان دوم را جمله: <span class="aya" rel="2_116" data-words="8-16">له ما فی السماوات و الأرض کل له قانتون</span> و برهان سوم را جمله: <span class="aya" rel="2_117" data-words="1-4">بدیع السماوات و الأرض</span> و برهان چهارم را جمله‌ <span class="aya" rel="2_117" data-words="6-7">إذا قضی...</span> افاده کند به این تقریب که از جمله: <span class="aya" rel="2_117" data-words="1-4">بدیع السماوات و الأرض</span> بفهمیم: آسمان و زمین بدون الگو و مثال بوجود آمده، پس ممکن نیست خدای تعالی فرزنددار شود و موجودی از همین زمین فرزند او گردد، چون در این صورت موجودی است که با الگوی قبلی خلق شده، چون مسیحیان عیسی را عین خدا و مثل او می‌دانند، پس این جمله به تنهایی خودش یک برهان دیگر می‌شود. </p> <p>و به فرض هم که مسیحیان به منظور فرار از اشکال جسمیت و مادیت خدای تعالی و نیز فرار از اشکال تدریجیت افعال او، بگویند اینکه ما می‌گوئیم: <span class="aya" rel="2_116" data-words="3-5">اتخذ الله ولدا</span> ، از باب مجازگویی است نه اینکه حقیقتا خدای تعالی متجزی شده و چیزی از او جدا شده باشد که در حقیقت ذات و صفات مثل او باشد و در عین حال نه محکوم به مادیت باشد و نه به تدریجیت  (و اتفاقا مقصود نصارا هم از اینکه گفتند: مسیح فرزند خدا است، بعد از بررسی گفته‌هایشان همین است)، تازه اشکال مماثلت به جای خود باقی خواهد ماند. </p> <p>توضیح اینکه اثبات فرزند و پدر اگر هیچ لازمه‌ای نداشته باشد، این لازمه را دارد که بالضروره اثبات عدد هست و اثبات عدد هم اثبات کثرت حقیقی است، برای اینکه گیرم که ما فرض کردیم این فرزند و پدر در حقیقت نوعیه واحد باشند، نظیر دو فرد انسان که در حقیقت انسانیت یک چیزند، لیکن نمی‌توانیم انکار کنیم که از جهت فردیت برای نوع دو فردند و بنا بر این اگر ما اله را یکی بدانیم آنچه غیر او است که یکی از آنها همین فرزند فرضی است مملوک او و محتاج به او خواهند بود، پس فرزندی که برای خدا فرض کردند نمی‌تواند الهی مثل خدا باشد، چون خدا محتاج نیست و او محتاج است و اگر فرزندی برایش فرض کنیم که از این جهت هم مثل او باشد یعنی محتاج نباشد و چون خود او مستقل به تمام جهات باشد، دیگر نمی‌توانیم اله را منحصر در یکی بدانیم و خود را از موحدین بشماریم. </p> <p>و این بیان همان چیزی است که آیه: <span class="aya" rel="4_171" data-words="34-61">و لا تقولوا ثلاثة انتهوا خیرا لکم إنما الله إله واحد سبحانه أن یکون له ولد له ما فی السماوات و ما فی الأرض و کفی بالله وکیلا</span><span class="footnote" rel="1" title="سوره نساء، آیه ۱۷۱&quot;">*</span> بر آن دلالت دارد، چون می‌فرماید: اله تنها و تنها خدا است، پس معلوم می‌شود نصارا فرزند را هم اله می‌دانستند و اگر چنین باشد باید فرزند محتاج پدر نباشد و مستقل در وجود باشد، دیگر نباید نصارا خود را موحد دانسته در عین اعتقاد به تثلیث بگویند خدا یکی است . </p> <h3> <span class="title" rel="3_79 3_80">احتجاج دوم: اثبات اینکه شخص عیسی بن مریم (ع) پسر خدا و شریک او در الوهیت نیست</span> </h3> <p> و اما طریق دوم، یعنی بیان اینکه شخص عیسی بن مریم ع پسر خدا و شریک او در حقیقت الوهیت نیست ، دلیلش همین است که او بشر است و از بشری دیگر متولد شده و ناچار لوازم بشریت را هم دارد. </p> <p>توضیح اینکه مریم ع به او حامله شد و او در رحم وی نشو و نما کرد و مانند همه جنین‌ها تربیت یافت، آن گاه او را مانند هر مادری دیگر بزائید و سپس در دامن خود تربیت نمود آن طور که سایر مادران، کودکان خود را تربیت و حضانت می‌کنند و سپس شروع کرد با خوردن و نوشیدن و سایر حالات طبیعی یک انسان زنده نشو و نما کردن و مانند سایر موجودات زنده و طبیعی دستخوش عوارض شدن، گرسنه و سیر گشتن، خوشحال و ناراحت شدن، لذت و الم بردن، تشنه و سیراب گشتن، خوابیدن و بیدار شدن، خسته و راحت شدن، و سایر لوازم دیگر یک موجود طبیعی را به خود گرفتن. </p> <p>اینها آن اموری است که همه از آن جناب در مدتی که در بین مردم بوده مشاهده شد، چیزی نیست که هیچ عاقلی در آن شک کند و نیز هیچ عاقلی شک ندارد در اینکه چنین کسی انسانی است مانند سایر انسان‌ها و افراد دیگر از این نوع و وقتی عیسی ع چنین موجودی باشد قهرا مخلوقی است مصنوع، آن طور که سایر افراد این نوع مخلوقند و مصنوع، و از این جهت هیچ تفاوتی با دیگران ندارد. </p> <p>و اما مساله صدور معجزات و خوارق عادت به دست او، از قبیل زنده کردن مردگان و خلقت کردن مرغان و شفا دادن به کوران و برصی‌ها، و همچنین خوارقی که در پدید آمدنش بوده، از قبیل تکون یافتنش بدون پدر، همه و همه اموری است خارق العاده، یعنی غیر مالوف و غیر معمول در سنت جاری در عالم طبیعت و یا به عبارت دیگر نادر الوجود (و هر تعبیری که می‌خواهید بکنید و لیکن هر تعبیری که برایش بکنید نمی‌توانید آنها را امری محال بدانید)، برای اینکه عقل دلیلی بر محال بودن آن ندارد، علاوه بر اینکه کتب آسمانی همه گویای این هستند که آدم ابو البشر نه پدر داشت و نه مادر، و انبیای خدا از قبیل: صالح و ابراهیم و موسی   <code class="page" rel="3,456"/> ع هم از اینگونه خوارق عادات بسیار داشتند و کتب آسمانی همه گویای بر معجزات ایشان است، بدون اینکه الوهیتی برای آنان اثبات کنند و آن حضرات را از انسان بودن خارج و سنخه خدایی به آنان بدهند. </p> <p>و این طریق استدلال، همان است که در آیه: <span class="aya" rel="5_73" data-words="1-15">لقد کفر الذین قالوا إن الله ثالث ثلاثة و ما من إله إلا إله واحد</span>... <span class="aya" rel="5_75" data-words="1-26">ما المسیح ابن مریم إلا رسول قد خلت من قبله الرسل و أمه صدیقة کانا یأکلان الطعام، انظر کیف نبین لهم الآیات، ثم انظر أنی یؤفکون</span><span class="footnote" rel="1" title="سوره مائده، آیه ۷۵&quot;">*</span>، طی شده است و اینکه ترجمه آن: محققا کسانی که گفتند: عیسی سومین خدا از سه خدا است ، کافر شدند، چون هیچ معبودی به جز معبود یکتا نیست... مسیح پسر مریم به جز رسولی نبوده که قبل از او نیز رسولانی بوده‌اند و در گذشته‌اند و مادرش (در ادعای اینکه او را بدون شوهر زائیده) راستگو بوده، او و پسرش طعام می‌خوردند، تو ای پیامبر ببین که چگونه آیات را برای این مردم بیان می‌کنیم و سپس ببین که چگونه دروغ‌ها به ما می‌بندند . </p> <p>و اگر از میان همه افعال، خوردن مسیح را به رخ مسیحیان کشید، برای این بود که خوردن از هر عمل دیگر بر مادیت و احتیاج او بیشتر دلالت می‌کند و احتیاج و مادیت با الوهیت منافات دارند، چون هر کسی می‌فهمد که شخصی که به خاطر طبیعت بشریش گرسنه و تشنه می‌شود و با چند لقمه سیر و با شربتی آب سیراب می‌گردد، از ناحیه خودش چیزی به جز حاجت و فاقه ندارد، حاجتی که باید دیگری آن را برآورد، با این حال الوهیت چنین کسی چه معنایی می‌تواند داشته باشد؟ آخر کسی که حاجت از هر سو احاطه‌اش کرده و در رفع آن حوائج نیاز به خارج از ذات خود دارد فی نفسه ناقص و مدبر به تدبیر دیگری است و اله و غنی بالذات نیست، بلکه مخلوقی است مدبر به ربوبیت کسی که تدبیر او و همه عالم به وی منتهی می‌شود. </p> <p>آیه شریفه زیر هم ممکن است به همین معنا ارجاع شود که می‌فرماید: <span class="aya" rel="5_17" data-words="1-48">لقد کفر الذین قالوا إن الله هو المسیح ابن مریم، قل فمن یملک من الله شیئا، إن أراد أن یهلک المسیح ابن مریم و أمه و من فی الأرض جمیعا؟ و لله ملک السماوات و الأرض و ما بینهما، یخلق ما یشاء، و الله علی کل شیء قدیر</span>، چون می‌فرماید: محققا کافر شدند کسانی که گفتند: اللَّه همان مسیح پسر مریم است، بگو اگر چنین است، پس کیست که اگر خدا بخواهد مسیح بن مریم را و مادرش را هلاک کند و حتی همه کسانی که در زمین هستند، هلاک کند   <code class="page" rel="3,457"/> جلوی او را بگیرد؟ و چگونه چنین کفریاتی را معتقد شده‌اند، با اینکه ملک آسمانها و زمین و آنچه بین این دو است از خدا است، او است که هر چه بخواهد خلق می‌کند و خدا بر هر چیز توانا است<span class="footnote" rel="1" title="سوره مائده، آیه ۱۷&quot;">*</span>. </p> <p>و همچنین آیه‌ای که در ذیل آیه (75) سوره مائده است و در آن خطاب به نصارا نموده می‌فرماید: <span class="aya" rel="5_76" data-words="1-19">قل أ تعبدون من دون الله ما لا یملک لکم ضرا و لا نفعا، و الله هو السمیع العلیم</span><span class="footnote" rel="2" title="بگو آیا به غیر خدا چیزی می‌پرستید که برای شما نه نفعی دارد و نه ضرری؟ و خدا شنوا و دانا است سوره مائده، آیه ۷۶&quot;">*</span>، چون در این نوع از احتجاج‌ها ملاک صفات و افعالی است که از مسیح ع مشاهده می‌شود و مردم این را از آن جناب به چشم دیده‌اند که‌ انسانی است معمولی و مانند سایر انسان‌ها بر طبق ناموس جاری در حیات زندگی می‌کند و به همه صفات و افعال و احوالی که همه افراد این نوع دارند متصف است، می‌خورد، می‌نوشد، و محتاج به سایر حوائج بشری و دارای همه خواص بشریت است و این اتصافش چنان نیست که به چشم ما اینطور جلوه کند و یا ما اینطور خیال کنیم و واقع غیر از این باشد، خیر، ظاهر و واقعش همین است که مسیح انسانی بوده دارای این صفات و احوال و افعال، انجیل‌ها هم پر است از اینکه آن جناب خود را انسانی از انسان‌ها و پسر انسانی دیگر خوانده و پر است از داستانهایی که از خوردن، نوشیدن، خوابیدن، راه رفتن، مسافرت و خسته شدن، سخن گفتن و احوال دیگر وی حکایت می‌کند، بطوری که هیچ عاقلی به خود اجازه نمی‌دهد این همه ظواهر را حمل بر خلاف ظاهر و بر معنایی تاویل بکند و با قبول این مطلب باید بپذیریم که بر سر مسیح هم همان می‌آید که بر سر سایر انسان‌ها می‌آید، پس او مانند سایرین از ناحیه خود، مالک هیچ چیز نیست و ممکن هم هست مانند سایرین دستخوش هلاکت گشته، از دنیا برود. </p> <p>و همچنین داستان عبادت کردن و دعا کردنش اینقدر در کتب اناجیل آمده که جای شک برای کسی نمی‌ماند که آنچه عبادت می‌کرده، برای تقرب به خدا و خضوع در برابر ساحت مقدس او بوده، نه اینکه خودش خدا باشد و خواسته باشد به مردم طرز عبادت را یاد داده و یا نتیجه‌ای نظیر این را گرفته باشد. </p> <p>آیه (172) سوره نساء هم به همین داستان عبادت کردن عیسی ع و احتجاج به آن اشاره نموده، می‌فرماید: <span class="aya" rel="4_172" data-words="1-11">لن یستنکف المسیح أن یکون عبدا لله و لا الملائکة المقربون،</span>     <code class="page" rel="3,458"/> <span class="aya" rel="4_172" data-words="12-21">و من یستنکف عن عبادته و یستکبر، فسیحشرهم إلیه جمیعا</span><span class="footnote" rel="1" title="نه مسیح عار دارد از اینکه بنده خدا باشد و نه ملائکه مقرب و هر کسی که از عبادت او اباء بورزد و یا گردن افرازد، خدا به زودی همه‌شان را به سوی خود محشور کند">*</span>، پس همین عبادت کردن مسیح برای خدا اولین دلیل است برای اینکه او اله نبوده، و الوهیت را برای غیر خود می‌دانسته و برای خود هیچ سهمی از آن قائل نبوده، پس مسیحیان باید برای ما معنا کنند که چگونه ممکن است کسی خود را بنده و مملوک غیر بداند و در پرستش معبود و مالکش خود را به تعب بیندازد و در عین حال خود را قائم به نفس بداند، آن هم به همان جهتی قائم به نفس بداند که بدان جهت قائم به غیر می‌داند و نامعقول بودن این سخن بر همه روشن است و همچنین عبادت ملائکه کاشف از این است که فرشتگان دختران خدای تعالی نیستند و همچنین روح القدس، چون همه اینان بندگان خدا و اطاعتکاران اویند، هم چنان که قرآن کریم فرمود: <span class="aya" rel="21_26-28" data-words="1-34">و قالوا اتخذ الرحمن ولدا، سبحانه بل عباد مکرمون، لا یسبقونه بالقول و هم بأمره یعملون، یعلم ما بین أیدیهم و ما خلفهم، و لا یشفعون إلا لمن ارتضی، و هم من خشیته مشفقون</span><span class="footnote" rel="2" title="و گفتند: رحمان فرزند گرفته، منزه است رحمان، بلکه فرشتگان بندگانی بزرگوارند، در سخن از او پیشی نمی‌گیرند و نیز به امر او عمل می‌کنند، خدای تعالی به حال و آینده آنان آگاه است و شفاعت نمی‌کنند مگر برای کسی که او راضی باشد و نیز از ترس او دلواپسند سوره انبیا، آیه ۲۸&quot;">*</span>. </p> <p>علاوه بر اینکه انجیل‌ها پر از اعتراف به این معنا است که روح مطیع خدا و رسولان او، و فرمانبر او و محکوم به حکم او است و معنا ندارد که کسی خودش به خودش امر کند و حکمفرمای خودش و مطیع خودش باشد، هم چنان که معنا ندارد کسی منقاد خود و مخلوق خویش باشد. </p> <p>و نظیر این جریان یعنی دلالت کردن عبادت عیسی بر اینکه عیسی خدا نیست و عابد غیر معبود است، دعوت عیسی ع است که بشر را به عبادت خدا می‌خواند (و این معقول نیست خدایی بندگان را به عبادت خدایی دیگر بخواند)، خدای تعالی به همین اشاره نموده می‌فرماید: <span class="aya" rel="5_72" data-words="1-38">لقد کفر الذین قالوا إن الله هو المسیح ابن مریم، و قال المسیح یا بنی إسرائیل اعبدوا الله ربی و ربکم إنه من یشرک بالله، فقد حرم الله علیه الجنة، و مأواه النار، و ما للظالمین من أنصار</span><span class="footnote" rel="3" title="محققا کافر شدند آنهایی که گفتند: خدا همان مسیح پسر مریم است و مسیح گفت: ای بنی اسرائیل خدا را بپرستید که رب من و رب شما است و کسی که به خدا شرک بورزد محققا خدا بهشت را بر او حرام می‌کند و جایگاه او جهنم است و ستمگران هیچ یاوری ندارند سوره مائده، آیه ۷۲&quot;">*</span>، و راه آیه و احتجاجش روشن است. </p> <p>       <code class="page" rel="3,459"/> انجیل‌ها نیز از حکایت اینکه عیسی چگونه مردم را به سوی خدا دعوت می‌کرد، پر هستند، گو اینکه در انجیل‌ها عبارتی به جامعیت‌ <span class="aya" rel="5_72" data-words="17-21">اعبدوا الله ربی و ربکم</span> نیست، لیکن همین معنا را با عباراتی دیگر می‌رساند و اعتراف دارد بر اینکه خدای تعالی رب مردم است و در هیچ جای انجیل حتی برای یک بار هم دیده نشده که عیسی صریحا مردم را به عبادت خود بخواند، و اگر در آن آمده: من و پدرم واحدیم<span class="footnote" rel="1" title="یوحنا، اصحاح دهم">*</span> به فرضی که امثال این جملات براستی کلام انجیل باشد، باید حمل کرد بر اینکه خواسته است بفرماید: اطاعت من و اطاعت اللَّه یکی است، هم چنان که قرآن هم همین معنا را آورده، می‌فرماید: <span class="aya" rel="4_80" data-words="1-6">من یطع الرسول، فقد أطاع الله</span><span class="footnote" rel="2" title="هر کس رسول را اطاعت کند خدا را اطاعت کرده است سوره نساء آیه ۸۰&quot;">*</span>. </p> <h3>5-مسیح یکی از شفیعان نزد خدا است، نه خونبهای گنهکاران</h3> <h3> <span class="title" rel="3_79 3_80">تقریر و توضیح اعتقاد مسیحیان به تفدیه عیسی علیه السلام</span> </h3> <p> نصارا معتقدند که مسیح با خون پر بهای خود جرائم ایشان را عوض داده و به همین جهت لقب <em>فادی</em> به آن جناب داده، گفته‌اند: بعد از آنکه آدم نافرمانی خدا کرد و از شجره ممنوعه در بهشت خورد، خطاکار شد و این خطاکاری او به ارث در همه فرزندانش بماند، در نتیجه ذریه او ما دام که توالد و تناسل کنند، خطاکار می‌زایند و جزای خطیئه هم عقاب در آخرت و هلاک ابدی است که خلاصی و فرار از آن ممکن نیست با اینکه خدای تعالی رحیم و عادل است. </p> <p>و لذا اشکالی لا ینحل در اینجا پیدا شد و آن این است که اگر آدم و ذریه او را به جرم خطاهایش عقاب کند، با رحمتش منافات دارد، چون همین رحمتش او را واداشت که ایشان را خلق کند و اگر ایشان را بیامرزد با عدالتش منافات دارد (چون در این صورت خوب و بد را به یک چوب رانده) و عدالت اقتضای آن ندارد، بلکه اقتضا می‌کند بین آن دو را فرق بگذارد، مجرم خطاکار را به جرم و خطایش عقاب، و نیکوکار مطیع را به پاداش نیکی‌ها و اطاعتش ثواب دهد، البته این نظریه بیشتر کشیش‌ها است و گرنه بعضی‌ها چون کشیش (مار اسحاق) هستند که تخلف در مجازات مجرم و خطاکار را جائز می‌دانند و به عبارت دیگر می‌گویند خلف وعده جائز نیست، ولی خلف وعید و تهدید جائز است. </p> <p>این اشکال از اول خلقت تا زمان عیسی ع لا ینحل مانده بود، تا آنکه خداوند آن را به برکت مسیح حل کرد، به این نحو که مسیح که فرزند خدا و خود خدا بود، در رحم یکی از ذریه‌های آدم یعنی مریم بتول حلول کرد و از او متولد شد، همانطور که یک انسان از     <code class="page" rel="3,460"/> انسان دیگر متولد می‌شود و از این نظر یک انسان تمام عیار بود، چون از انسانی متولد شده بود، ولی از نظر دیگر یک معبود کامل بود، برای اینکه فرزند اللَّه بود و معلوم است که پسر اللَّه همان اللَّه تعالی است و از همه گناهان و خطایا معصوم است. </p> <p>بعد از آنکه برهه‌ای اندک از زمان در بین مردم زندگی کرد و با آنان معاشرت و آمیزش نمود و چون با ایشان خورد و نوشید و با ایشان گفتگو کرد و انس ورزید و در بین ایشان آمد و شد کرد، رفته رفته دشمنان را بر خود مسخر ساخت، تا او را به بدترین وجهی بکشند و آن کشتن به وسیله دار بود که در کتاب الهی، صاحبش لعنت شده است، عیسی این دار لعنتی و این زجر و اذیتی را که داشت تحمل کرد و خود را فدا ساخت تا بندگانش از عقاب آخرت نجات یابند و دچار هلاکت سرمدی نگردند، پس عیسی کفاره خطاهای مؤمنین و گروندگان به خودش شد، نه تنها گروندگان خودش بلکه کفاره گناهان همه عالم شد،  (در رساله اولای یوحنا، فصل اول آمده: ای فرزندان من، این الفاظ که به سوی شما می‌نویسم برای آن است که گناه مکنید و اگر احیانا یکی از شما گناه کرد ما نزد رب مایه تسلیتی عادل داریم و او یسوع مسیح است و این همان وسیله آمرزش خطاهای ما است، بلکه نه تنها خطاهای ما، که خطاهای همه عالم، اینها سخنانی است که مسیحیان در معنای (فادی) خونبها شدن مسیح ع گفته‌اند. </p> <p>نصارا این کلمه (یعنی مساله دار و فداء) را اساس دعوت خود قرار داده‌اند و هیچ بهانه و آغازگری جز آن ندارند و هیچ کلامی را جز با آن خاتمه نمی‌دهند، هم چنان که قرآن کریم اساس دعوت خود را توحید قرار داده، و در خطابش به رسول گرامیش می‌فرماید: <span class="aya" rel="12_108" data-words="1-20">قل هذه سبیلی أدعوا إلی الله علی بصیرة أنا و من اتبعنی و سبحان الله و ما أنا من المشرکین</span><span class="footnote" rel="1" title="بگو این است راه من که با بصیرت هم خودم و هم پیروانم به سوی خدا دعوت می‌کنیم، و منزه است خدا و من از مشرکین نیستم سوره یوسف، آیه ۱۰۸&quot;">*</span>، حتی خود مسیح ع هم (به طوری که انجیل‌ها تصریح دارند و نقلش در چند سطر قبل گذشت)، اولین وصایای خود را توحید و محبت ورزیدن به خدای سبحان قرار می‌داده. </p> <p>علمای اسلام و سایر دانشمندان اشکالهای بسیاری را که در گفته‌ها و عقائد مسیحیان است، تذکر داده‌اند و وجوه فساد و بطلان سخنان ایشان را ذکر کرده‌اند، در این باره کتابها و رساله‌ها نوشته و صفحه‌ها و طومارها پر کرده‌اند و این عقائد را با ضروریات عقلی منافی و حتی با کتب عهدین نیز مناقض دانسته‌اند و اما ما آنچه در این کتاب برایمان اهمیت دارد انتخاب آن منافاتهایی است که با اصول تعلیم قرآنی سازگاری ندارند و بعد از بیان آنها بحث را با بیان   <code class="page" rel="3,461"/> فرق بین شفاعت و فداء خاتمه داده، روشن می‌کنیم که معنای شفاعتی که قرآن اثباتش کرده و معنای فدایی که مسیحیان بدان معتقدند چیست. </p> <p>این را هم قبلا بگوئیم که قرآن کریم به صراحت تذکر می‌دهد که آنچه از معارف که بشر را بدان می‌خواند، با بیانی می‌خواند و بشر را مخاطب قرار می‌دهد که قریب الافق با عقول آنان است و بیاناتش فهم و درک آنان را رشد می‌دهد و فصل ممیزی است که انسان با آن حق را از باطل تشخیص می‌دهد، آن گاه تسلیم حق می‌شود و از باطل دوری می‌نماید و نیز بین خیر و شر و نافع و مضر را جدا می‌سازد و انسان به آسانی می‌تواند خیر را بگیرد و شر را رها کند، عقل سالمی هم که غبار تعصب جلو دیدش را نپوشانده، هر گاه به این کتاب عزیز مراجعه کند، همین‌ها را می‌فهمد، پس آنچه قرآن حق و خیر و نافع معرفی نموده، عقل نیز همان را حق و خیر و نافع می‌داند و هر چه را که قرآن باطل و شر و مضر معرفی کرده، عقل نیز همان را باطل و شر و مضر تشخیص می‌دهد. </p> <h3> <span class="title" rel="3_79 3_80">ده اشکال بر این اعتقاد باطل</span> </h3> <p> <span class="phrase">حال ببینیم عقل ما در باره آنچه مسیحیت گفته چه حکم می‌کند؟ با دقت در آنچه از ایشان نقل کردیم، ده اشکال به آنها وارد است که اینک از نظر خواننده می‌گذرد: 1-اول اینکه گفتند: حضرت آدم با خوردن از آن درخت خدا را معصیت کرد و قرآن کریم این سخن را به دو وجه رد می‌کند: وجه اول اینکه نهی خدای تعالی (در بهشت صادر شده بود و بهشت دار تکلیف و امر و نهی مولوی نیست، در نتیجه نهیی) ارشادی بود که در آن صلاح حال شخص نهی شده در نظر گرفته می‌شود و نهی کننده می‌خواهد او را به سوی‌آنچه مصلحتش در آن است ارشاد کند و نواهی و نیز اوامری که از این قبیل باشند، نه بر امتثالش ثوابی مترتب می‌شود و نه بر مخالفتش عقابی، عینا مانند <em rel="fa_3_79_22-22" data-sentence="604:678">بکن</em> و <em>نکن</em> هایی است که شخص طرف مشورت ما به ما می‌گوید، و یا <em rel="fa_3_79_22-22" data-sentence="725:601">بکن</em> و <em>نکن</em> هایی که طبیب به بیمارش می‌گوید تنها چیزی که بر اینگونه <em rel="fa_3_79_22-22" data-sentence="852:518">بکن</em> ، <em>نکن</em> ها مترتب می‌شود همان رشد و مصلحتی است که طرف مشورت و یا طبیب در <em>بکن‌هایش</em> در نظر گرفته و همان مفسده و ضررهایی است که در  <em>نکن‌هایش</em> پیش‌بینی کرده است، آدم ابو البشر نیز با مخالفتش از دستور ارشادی الهی جز بیرون شدن از بهشت و از دست دادن راحتی و قرب حق تعالی، و سرور رضای او چیزی دامنگیرش نشد و به هیچ وجه دچار عقوبت خدا نگشت، برای اینکه امر مولوی خدا را نافرمانی نکرد، تا نتیجه‌اش عقاب باشد، خواننده عزیز اگر بیش از این مقدار در اینجا طالب باشد به تفسیر آیه 35 تا 39 سوره بقره مراجعه کند.</span> </p> <p>وجه دوم اینکه آدم ع پیغمبر بود و قرآن کریم ساحت پیغمبران را منزه و نفوس<code class="page" rel="3,462"/> شریفه آنان را مبرای از ارتکاب گناه و فسق از امر خدای سبحان می‌داند، برهان عقلی هم مؤید این نظریه است، خواننده محترم می‌تواند برای دیدن این برهان به تفسیر آیه (213) از سوره بقره، آنجا که پیرامون عصمت انبیاء بحث می‌کردیم مراجعه نماید. </p> <p>2-دوم اینکه گفتند: به خاطر گناهی که آدم کرد گنهکاری لازمه او و ذریه او شد . </p> <p>قرآن این را نیز رد نموده می‌فرماید: <span class="aya" rel="20_122" data-words="1-7">ثم اجتباه ربه فتاب علیه و هدی</span><span class="footnote" rel="1" title="سوره طه، آیه ۱۲۲&quot;">*</span>، بعد از خوردن از آن درخت و بیرون شدن از بهشت خدای تعالی او را برگزید و نظر رحمت خود را به او برگردانید. </p> <p>و نیز می‌فرماید: <span class="aya" rel="2_37" data-words="1-11">فتلقی آدم من ربه کلمات فتاب علیه إنه هو التواب الرحیم</span>.<span class="footnote" rel="2" title="آدم از پروردگارش کلماتی گرفت و در نتیجه نظر رحمتش را به سوی او برگردانید که او بسیار توبه پذیر، و مهربان است سوره بقره، آیه ۳۷&quot;">*</span> اعتبار عقلی هم مؤید این معنا یعنی آمرزش گناهان است، بلکه نه تنها مؤید است، بیانگر نیز هست، برای اینکه تبعات گناه و آثار شوم آن امری است که هر چند از نظر عقل لازم الاجتناب اعتبار شده و موالی عرفی هم اجتناب از آن و از مخالفت و تمرد را لازم می‌داند، چون اگر پای کتک و عقوبت متخلف، و پاداش فرمانبر در کار نباشد، امر تکلیف و مولویت پا نمی‌گیرد و هیچ امر و نهیی امتثال نمی‌شود، و عقل و همچنین موالی عرفی این را هم معتبر می‌دانند و از شؤون مولویت می‌شمارند که مولی دست و بالش در دائره مولویت باز باشد، هر جا مقتضی بداند عقوبت را بر مجرمین و پاداش را برای فرمانبران گسترش داده و هر جا صلاح بداند از خطای خطاکاران و معصیت عاصیان چشم بپوشد و با ایشان به عفو و مغفرت معامله کند، چون همه اینها از شؤون مولویت و حکومت است و حسن این عمل یعنی عفو موالی و صاحبان سطوت فی الجمله جای تردید نیست و عقلای از انسان‌ها هم تا به امروز آن را بکار بسته‌اند، پس اینکه مسیحیان گفتند: گناه آدم لازمه ذریه او شد ، سخن درستی نیست، چون اگر چنین بود در بشر هیچ موردی برای اصل عفو و مغفرت وجود نمی‌داشت، چون مغفرت و عفو برای محو خطا و باطل نمودن اثر گناه است و با این فرض که خطیئه لازم لا ینفک بشر باشد، دیگر موضوعی برای عفو و مغفرت باقی نمی‌ماند، با اینکه وحی الهی چه قرآن کریم و چه کتب عهدین پر است از داستان عفو و مغفرت، حتی خود این کلامی‌ که ما از ایشان نقل کردیم و هم اکنون     <code class="page" rel="3,463"/> مشغول بحث پیرامون آنیم، خالی از عفو و مغفرت نبود. </p> <p>و سخن کوتاه اینکه این ادعای مسیحیت مبنی بر اینکه گناهی از گناهان یا خطایی از خطاها، همین که از کسی سر زد لازم لا ینفک او می‌شود و دیگر نه قابل مغفرت است و نه حتی توبه و ندامت و رجوع به خدا آن را پاک می‌کند، ادعایی است که عقل سلیم و طبع مستقیم آن را نمی‌پذیرد. </p> <p>3-اشکال سومی که به گفتار آنان وارد است این است که گفتند: خطیئه آدم همانطور که ملازم آدم شد ملازم ذریه او نیز شد و تا قیامت ذریه او را خطاکار کرد، و این گفتار مستلزم آن است که تبعه آن خطیئه و آثار سوئش هم گریبان ذریه‌اش را بگیرد و بطور کلی گناه هر انسانی گناه دیگران هم شمرده شود و آثار سوء هر گناهی گریبان افراد دیگر را که آن گناه را نکرده‌اند بگیرد و این معنا، هم از نظر عقل نادرست است و هم قرآن کریم آن را رد می‌کند. </p> <p>بله در قرآن این معنا آمده است که اگر یک فرد از انسان عمل زشتی را مرتکب شود و دیگران به آن راضی باشند، هر چند خودشان مرتکب نشده باشند مورد مؤاخذه قرار می‌گیرند، لیکن این مساله غیر مساله مورد بحث است، مساله مورد بحث این است که یک انسان خطایی مرتکب شده و خطای او خطای تمامی ذریه او و اثر سوئش گریبان ذریه او را تا قیامت بگیرد، چه اینکه ذریه او به خطای او رضایت داده باشند و چه نداده باشند، که گفتیم به هیچ وجه درست نیست و معنا ندارد آدم ابو البشر خطایی کرده باشد، افراد بی‌گناه و معصومی هم که در ذریه او هستند به آتش گناه او بسوزند و قرآن کریم در آیه: <span class="aya" rel="53_38" data-words="1-5">ألا تزر وازرة وزر أخری</span> و آیه شریفه: <span class="aya" rel="53_39" data-words="1-7">و أن لیس للإنسان إلا ما سعی</span><span class="footnote" rel="1" title="سوره نجم، آیه ۳۹&quot;">*</span>، آن را رد می‌کند، عقل سلیم هم با آن سازگار نیست، زیرا مؤاخذه بی‌گناه به جرم گنهکار دیگر قبیح است و عقل آن را رد می‌کند، خواننده محترم می‌تواند برای تکمیل مطالعه خود در این باب به بحث‌هایی که در باره افعال در تفسیر سوره بقره آیه (216 تا 218) داشتیم مراجعه نماید. </p> <p>4-اشکال چهارم اینکه اساس گفتار مسیحیت بر این است که اثر تمامی خطاها و گناهان هلاکت ابدی است و هیچ فرقی در کوچکی و بزرگی گناه نیست و لازمه این سخن آن است که اصولا گناه کوچک و صغیره‌ای وجود نداشته، هر گناهی هر قدر هم که ناچیز باشد کبیره و مهلکه بحساب آید و این از نظر تعلیمات قرآنی درست نیست، چون از نظر قرآن کریم خطاها و معصیت‌ها مختلفند، بعضی کبیره و بعضی صغیره، بعضی مشمول مغفرت و بعضی غیر   <code class="page" rel="3,464"/> قابل آمرزشند، مانند شرک که بدون توبه آمرزیده نمی‌شود و خدای تعالی در باره این دو نوع گناه فرموده: <span class="aya" rel="4_31" data-words="1-9">إن تجتنبوا کبائر ما تنهون عنه، نکفر عنکم سیئاتکم</span><span class="footnote" rel="1" title="اگر از گناهان کبیره‌ای که از آن نهی شده‌اید، اجتناب کنید بدیهایتان را می‌آمرزیم سوره نساء، آیه ۳۱&quot;">*</span>، <span class="aya" rel="4_48" data-words="1-14">إن الله لا یغفر أن یشرک به و یغفر ما دون ذلک لمن یشاء</span><span class="footnote" rel="2" title="خدا این گناه را که به او شرک بورزید نمی‌آمرزد و گناهان سبک‌تر از آن را برای هر که بخواهد می‌آمرزد سوره نساء، آیه ۴۸&quot;">*</span>. </p> <p>پس ملاحظه کردید که خدای تعالی محرماتی را که از آن نهی فرموده دو قسم کرده، یکی گناهان کبیره و یکی دیگر گناهانی که در مقابل آن قرار دارند و قهرا صغیره خواهند بود و نیز بعضی را قابل آمرزش و بعضی دیگر را غیر قابل آمرزش دانسته، پس به هر حال گناهان (از نظر زشتی و فساد) مختلفند و چنین نیست که تمامی گناهان باعث خلود در آتش و هلاکت ابدی گردد. </p> <p>علاوه بر نظریه قرآن کریم، عقل نیز نمی‌پذیرد که تمامی گناهان را در یک ردیف قرار دهد، به طوری که در نظر او فرقی میان <em>یک سیلی زدن</em> و بین <em>کشتن</em> نباشد و نگاه به زن مردم، با زنای با او یکسان باشد و همچنین (خوردن یک ریال مال مردی توانگر با خوردن تمامی اموال یتیمی بی‌سرپرست در نظرش یکسان باشد) و عقلای از انسان‌ها در تمامی ادوار هیچ گناهی را در جای گناه دیگر ننهاده‌اند و برای هر معصیتی تبعه و اثر خاصی و سرزنش و عقاب معینی قائلند و با این اختلاف چشمگیری که در مراتب گناه هست، چگونه می‌توان حکم یک کاسه و کلی در باره آن کرد و با فرض اختلاف مراتب آن، عقل حکم می‌کند به اینکه: مراتب مختلف عذاب را بین آنها توزیع کرد یعنی عذاب جاودانی و هلاک ابدی را کیفر بزرگترین گناه از قبیل شرک به خدا دانست و عذاب‌های کمتر را کیفر گناهان کوچکتر دانست‌همانطور که قرآن چنین کرده و معلوم است که خوردن از درخت بهشتی به فرض اینکه حکم ارشادی نبوده باشد بلکه حکم شرعی بوده باشد، مخالفتش به پایه کفر به خدای عظیم و گناهانی نظیر آن نمی‌رسد، پس این درست نیست که مخالفت چنان نهی را باعث عذاب دائمی بدانیم، خواننده عزیز می‌تواند به بحث افعال که در تفسیر آیه (216 تا 218) سوره بقره داشتیم مراجعه نماید. </p> <p>5-اشکال پنجم که به حرف مسیحیان وارد است این است که گفتند: بین صفت  <em>رحمت</em> خدا و <em>عدالت</em> او تزاحم بوجود آمد، آن گاه برای رفع این تزاحم عیسی نازل شد و سپس صعود کرد، به بیانی که قبلا از ایشان نقل کردیم و اگر کسی در این کلام و در لوازم آن     <code class="page" rel="3,465"/> دقت کند می‌فهمد که خدای تعالی از دیدگاه مسیحیان هر چند موجودی است آفریننده که خلقت این عالم با همه اجزایش مستند به او است، لیکن خدایی است که هر کاری که می‌خواهد بکند علم ذاتیش را بکار گرفته،  (عینا، مانند ما انسان‌ها) فکر می‌کند که این کار را بکند و یا نکند، هر یک از این دو طرف به نظرش چربید آن را اختیار می‌کند و چربیدن آن به این معنا است که با مصالحی که در نظر دارد مطابق باشد، همانطور که ما در هر کاری مصالح و مفاسدش را سبک و سنگین می‌کنیم، اگر مصالح آن بر مفاسدش چربید انجام می‌دهیم و لازمه این سخن این است که خدای تعالی هم مثل ما انسان‌ها در تطبیق عمل خود با مصالح و مفاسد احیانا اشتباه کند و در نتیجه پشیمان شود، هم چنان که در اصحاح ششم از سفر تکوین از تورات آمده: که خدا از اینکه فرزندان آدم را در زمین خلق کرد خوشش نیامد و چه بسا در اینکه آیا این عمل را انجام بدهد یا نه فکرش به جایی نرسد و نتواند مصلحتش را تشخیص دهد و ای بسا فکر او (به خاطر اشتغال به چیزهای دیگر) به فلان مساله متوجه نگشته، در باره آن جاهل باشد.<span class="footnote" rel="1" title="تورات عربی چاپ ۱۸۱۱ میلادی">*</span> و سخن کوتاه اینکه خدای تعالی از نظر مسیحیت در افعال و اوصافش عینا مانند یک انسان است که هر چه می‌کند با فکر و مصلحت‌اندیشی می‌کند و همه همش در این است که عمل خود را با مصلحت وفق دهد، پس او نیز مانند ما انسان‌ها محکوم به حکم مصالح و مقهور به این است که عمل را در این چهارچوب انجام دهد (و معلوم است که چنین کسی از ناحیه خارج از ذات خود محکوم به این احکام شده)، در نتیجه ممکن است از ناحیه خارج به صلاح و مصلحتش هدایت بشود و ممکن است نشود و در نتیجه گمراه گردد و دچار اشتباه و غفلت شود، و چه بسا که چیزی را بداند و چه بسا نداند، چه بسا بر آن عامل خارجی غالب شود و چه بسا او بر وی غالب گردد، پس قدرت چنین خدایی محدود است، هم چنان که عملش محدود است و وقتی این حالتهای مختلف بر خدا جائز باشد، سایر عوارض که بر یک فاعل صاحب فکر و اراده طاری می‌شود بر او نیز طاری شود، یعنی خوشحال شود و اندوهگین گردد و خود را بستاید و ملامت کند، شرمسار شود و سرفراز گردد و احوالی دیگر از این قبیل و کسی که چنین وضعی دارد موجودی مادی و جسمانی و داخل در محدوده ناموس حرکت و تغییر و استکمال خواهد بود و کسی که اینطور باشد ممکن الوجود و مخلوق است، البته نه مخلوقی فوق العاده، بلکه یک انسان معمولی خواهد بود، نه واجب الوجودی که خالق هر چیز است. </p> <p>و شما خواننده محترم اگر به کتب عهدین مراجعه کنید خواهید دید آنچه ما به عنوان   <code class="page" rel="3,466"/> لازمه گفتار حضرات ذکر کردیم صریحا در باره خدای تعالی آمده، یعنی خدا را جسم و متصف به همه اوصاف جسمانی و مخصوصا صفات انسان می‌داند. </p> <p>و قرآن مجید در همه این معانی که ذکر شد خدای تعالی را منزه از این اوهام خرافی می‌داند از آن جمله می‌فرماید: <span class="aya" rel="37_159" data-words="1-4">سبحان الله عما یصفون</span><span class="footnote" rel="1" title="منزه است خدا از آنچه در باره‌اش می‌گویند سوره صافات، آیه ۱۵۹&quot;">*</span> و براهین عقلی و قطعی هم قائم است بر اینکه خدای تعالی ذاتی است مجمع تمامی صفات کمال، پس او تنها وجود دارد و بس و وجودش هیچ شایبه‌ای از عدم ندارد و او تنها قدرت دارد و قدرتش مطلقه است بدون اینکه مشوب به عجز باشد و او تنها علم دارد، آن هم علم مطلق، بدون اینکه علمش آمیخته با جهل و یا در معرض زوال باشد او همه‌اش حیات است، آن هم حیات مطلقه، بدون اینکه مرگ و فنا در او ممکن باشد و وقتی خدای تعالی به حکم براهین قطعی عقلی، چنین خدایی است، دیگر دگرگونگی در او راه ندارد، نه در وجودش و نه در علمش و نه در قدرتش و نه در حیاتش. </p> <p>در نتیجه چنین خدایی جسم و جسمانی نبوده، چون اجسام و جسمانیات از هر جهت در احاطه دگرگونگی و تحولند، و در معرض امکانات (بشود یا نشودها) و احتیاجاتند و وقتی خدای تعالی جسم و جسمانی نبود، در معرض حالات مختلف و عوارض متنوع قرار نمی‌گیرد، غفلت و سهو و اشتباه، پشیمانی و سرگردانی، تاثر، شرمساری و خواری و کوچکی و شکست خوردن و امثال اینها در ساحت مقدس او محال است و ما در این کتاب در هر مورد مناسبی که پیش آمده بحث‌های برهانی این مسائل را بطور کامل آورده‌ایم (ان شاء اللَّه خواننده عزیز به آنها بر می‌خورد). </p> <p>و این به عهده اهل دقت و تدبر است که بین این دو قول، یعنی آنچه قرآن در این باره می‌گوید و آنچه کتب عهدین گفته، مقایسه کند ببیند آیا معارفی که قرآن کریم در مورد اله عالم آورده: که هر صفت کمال را برایش اثبات و هر صفت نقص را از او نفی کرده و بالأخره او را بزرگتر از آن دانسته که فهم محدود ما بتواند در باره او حکمی بکند حق است و یا اموری که کتب عهدین در این باره می‌گوید، اموری که جز در اساطیر یونان و خرافات هند قدیم و چین یافت نمی‌شود، اموری که در وهم انسان‌های اولی درآمده و افکارشان تحت تاثیر آن قرار گرفته است. </p> <p>6-اشکال ششم اینکه گفتند: خدا پسرش مسیح را فرستاد و دستور داد در یکی از رحم‌ها حلول کند، تا به صورت انسانی از آن رحم متولد گردد، در حالی که خدا هم باشد !   <code class="page" rel="3,467"/> و این همان سخن غیر معقولی است که قرآن کریم برای ابطال آن قیام نموده و توضیحش در بیان سابق گذشت و دیگر تکرار نمی‌کنیم. </p> <p>و معلوم است که عقل سلیم هم نمی‌تواند آن را بپذیرد، برای اینکه اگر در اوصافی که باید به حکم عقل واجب الوجود را متصف به آن بدانیم دقت شود از قبیل ثبات سرمدی و عدم دگرگونی و عدم محدودیت وجود و احاطه به هر چیز و نزاهت از گنجیدن در زمان و مکان و آثار این دو، و نیز اگر در تکون انسان از آن لحظه‌ای که نطفه‌ای در رحم بوده تا وقتی که به صورت جنین درمی‌آید چه اینکه این تکون را طبق نظریه ملکانیان تفسیر کنیم و چه طبق نظریه نسطوریان و چه یعقوبیان و چه غیر ایشان (که قبلا بدان اشاره شد) نمی‌توانیم او را اله یعنی موجودی مجرد بدانیم، چون بین یک موجود جسمانی که همه اوصاف جسمیت و آثار آن را دارد و بین موجودی که جسمیت ندارد و هیچیک از اوصاف جسمیت از قبیل زمان و مکان و حرکت و غیر ذلک در او نیست، نسبتی وجود ندارد، و چگونه ممکن است بین آن دو اتحاد برقرار شود، حال این اتحاد به هر وجهی که تصور شود؟ و همین منطبق نشدن این قول با احکام ضروریه عقلی، باعث شده که بولس و سایر رؤسای قدیسین علیه فلسفه و مباحث عقلی قیام نموده، احکام آن را تقبیح کنند. </p> <p>بولس می‌گوید: من این را نوشتم تا حکمت حکما را قاطعانه سرکوب نموده، فهم فقها را تخطئه نمایم، حکیم کجا و نویسنده کجا و کنکاشگر این روزگار کجا و تعمق و دقت در معارف دینی ما کجا؟ مگر نبود که خدا حکمت این عالم را تعمیق فرمود-تا آنجا که می‌گوید-اگر یهود جرأت دارد سخن از معجزه کند و از ما معجزه بخواهد و اگر یونانیان جرأت دارند دم از حکمت بزنند ما بانگ برمی‌آوریم که اینک مسیح مصلوب معجزه و حکمت است.<span class="footnote" rel="1" title="رساله بولس، اصحاح اول">*</span> و نظیر این کلمات در کلام وی و کلمات غیر او بسیار است و هیچ وجهی جز سیاست نشر و تبلیغات ندارد و اگر خواننده عزیز و هر کس دیگری به این رساله‌ها و کتب مراجعه نموده، در طریق بیاناتش برای مردم و در طرز سخن گفتن با آنان دقت کند، به درستی آنچه ما گفتیم یقین پیدا می‌کند،  (زیرا جز مطالب خطابه‌ای و پشت هم‌اندازی چیزی نمی‌بیند). </p> <p>و از آنچه گذشت اشکالی که به قسمت دیگر سخنان مسیحیت وارد است روشن می‌شود و آن قسمت این است که گفتند: خدا معصوم از گناهان و خطایا است ، و اشکالش   <code class="page" rel="3,468"/> این است که خدایی که اینان تصور کرده‌اند، دارای عصمت نیست، برای اینکه عصمت بر دو معنا است که یکی در مورد او تصور ندارد، و دیگری را هم ندارد، پس اصلا عصمت ندارد، اما آن عصمتی که در او تصور ندارد، عصمت از تمرد و نافرمانی خالق است که مسیحیت قائل به خالقی برای خدا نیستند، و اما عصمتی که در او تصور می‌شود ولی مسیحیت آن را برای خدا قائل نیستند، عصمت از اشتباه و خطای در فکر است که خواننده عزیز توجه کرد که صریحا خدا را اشتباه کار معرفی کردند، پس خدای مسیحیت بطور کلی عصمت ندارد. </p> <p>7-اشکال هفتم به این قسمت از گفتار آنان وارد است که گفتند: بعد از آنکه خدای پسر به صورت فردی از انسان جلوه کرد و با مردم به معاشرت پرداخت، آنهم همانند معاشرت یک انسان معمولی با سایر انسان‌ها، تا آنکه در آخر خود را مسخر دشمنان کرد ، وجه نادرستی این سخن آن است که بنا به این گفتار واجب الوجود صفات ممکنات را به خود گرفته و در عین اینکه واجب الوجود است ممکن الوجود هم شده، در عین اینکه خدا است انسان هم شده و خلاصه کلام اینکه از نظر آقایان واجب الوجود می‌تواند خلقی از مخلوقات خود شود، یعنی به حقیقت و واقعیت نوعی از این انواع خارجی متصف گردد، مثلا روزی انسانی از انسان‌ها شود و روزی دیگر اسب، و روزی مرغ و روز دیگر حشره، و وقتی دیگر چیزی دیگر شود و حتی از نظر ایشان خدا می‌تواند در عین اینکه یک چیز است، چند چیز باشد، هم خدا باشد و هم انسان و هم اسب و هم حشره!!!. و همچنین هر رقم عمل که از اعمال موجودات فرض شود از او به تنهایی صادر شود، برای اینکه وقتی بتواند به صورت همه موجودات جلوه کند، باید همه اعمال مخصوص موجودات را هم بکند، در نتیجه بتواند اعمالی متقابل از قبیل عدل و ظلم را انجام داده و به صفاتی متقابل از قبیل علم و جهل، قدرت و عجز، حیات و ممات، غنی و فقر و... متصف شود و خدای ملک حق بزرگتر از اینها است و این اشکال غیر از آن محذوری است که در اشکال ششم گذشت (برای اینکه در اشکال ششم می‌گفتیم چگونه ممکن است موجودی سرمدی و غیر محدود الوجود و محیط به هر چیز و منزه از مکان و زمان ناگهان نطفه شود و در رحم مادر بگنجد و در اشکال هفتم می‌گوئیم: به فرضی که از اشکال ششم صرفنظر کنیم، وقتی بنا شد یک چیز، دو چیز شود و خدا انسان شود، می‌تواند بیش از دو چیز هم بشود و افعال صفات هر یک از انواع موجودات را داشته باشد که این خود غیر معقولی دیگر است <em>مترجم</em>). </p> <p>8-اشکال هشتم به این قسمت از گفتارشان وارد است که گفتند: خدا چوبه دار و لعنت دشمنان را به خود خرید، برای اینکه شخص به دار آویخته شده ملعون است ، اشکال<code class="page" rel="3,469"/> ما این است که منظورشان از این سخن چیست؟ و چگونه خدا لعنت را تحمل کرد؟ و منظور از این لعنت چیست؟ آیا همین لعنتی است که اهل عرف و لغت از این کلمه می‌فهمند؟ یعنی دور کردن از رحمت و کرامت؟ و یا معنایی دیگر است؟ اگر منظور همان معنای معروف باشد که ما و اهل لغت از این کلمه می‌فهمیم می‌پرسیم چگونه ممکن است کسی که خودش خدا است خود را از رحمت خود دور کند؟ و یا دیگران او را از رحمت خود او دور سازند؟ و مگر رحمت غیر از فیض وجودی و موهبت نعمت و اختصاص به مزایای هستی چیز دیگری است؟ اگر این باشد پس برگشت معنای لعنت و دور کردن به فقر مالی و نداشتن جاه و امثال اینها در دنیا و یا آخرت و یا هر دو خواهد بود، و اینجا است که می‌پرسیم معنای لعنت کردن به خدای تعالی و تقدس به هر وجهی که تصورش کرده باشند غیر قابل تصور است و مسیحیت باید آن را برای ما تصویر کنند و بگویند که چگونه خدایی که غنی بالذات است در اثر لعنت مخلوقش محتاج می‌شود، با اینکه غنای بالذات باب هر فقری را سد می‌کند؟. </p> <p>و اما تعلیم قرآنی بر خلاف این تعلیم عجیب و غریب به تمام معنای کلمه است، قرآن کریم می‌فرماید: <span class="aya" rel="35_15" data-words="1-11">یا أیها الناس أنتم الفقراء إلی الله و الله هو الغنی</span><span class="footnote" rel="1" title="هان ای مردم شما همه محتاجید به خدا، و تنها خدا است که به کسی نیازمند نیست سوره فاطر، آیه ۱۵&quot;">*</span>. </p> <p>و قرآن کریم خدای را به اسمهایی یاد می‌کند و به صفاتی متصف می‌داند که با آن اسماء و صفات، دیگر محال است در معرض فقر و فاقه، حاجت و نقص، نداشتن و عدم، بدی و زشتی، ذلت در برابر کسی و خوار در نزد خودش قرار گیرد و خلاصه اینکه ساحت قدس و کبریائیش منزه از اینها است. </p> <p>در اینجا ممکن است کسی به طرفداری از مسیحیت برخاسته و بگوید: از نظر مسیحیان نیز خدای تعالی فی نفسه یعنی بخودی خود چنین خدایی است و اگر با یک فرد از انسان-مثلا با مسیح-متحد نشده بود، خود بخود اجل از این بود که در معرض خواری و سایر احوال مذکور قرار گیرد و چون با یک انسان که مادی و جسمانی است متحد شده، همه احوال و عوارض را پذیرفته است!!. </p> <p>در پاسخ می‌گوئیم: آیا پذیرش و تحمل لعنت و اتصافش به امور شاقه نامبرده که علتش- به ادعای شما-اتحاد نامبرده است، تحمل واقعی و حقیقی است؟ و یا آنکه مجازا آن را تحمل می‌خوانید؟ اگر حقیقی باشد همان محذور که گفتیم لازم می‌آید و اگر تحمل مجازی است   <code class="page" rel="3,470"/> اشکال دوباره برمی‌گردد. یعنی شما مسیحیان به خاطر اشکال تزاحم عدل خدا و رحمتش بود که مساله فدیه شدن خدا را تصویر کردید، و اگر این مساله مجازی و صرف شوخی باشد اشکال مزاحمت برطرف نمی‌شود. </p> <h3> <span class="title" rel="3_79 3_80">لازمه اعتقاد به تفدیه عیسی (ع) جهل به معنای حقیقی گناه و خطا و نفهمیدن چگونگی ارتباط گناه با عقاب است</span> </h3> <p> 9-اشکال نهم به این قسمت از گفتار آنان وارد است که گفتند: عیسی کفاره گناهان مؤمنین و بلکه کفاره تمام خطاهای عالم است و آن این است که از این کلام بر می‌آید مسیحیان اصلا معنای حقیقی گناه و خطا را نفهمیده‌اند و هنوز درک نکرده‌اند که چگونه گناهان، عقاب اخروی را در پی می‌آورند و این عقاب را چگونه محقق می‌سازند و حقیقت ارتباط بین این گناهان و خطاها و بین تشریع را نشناخته‌اند و از موقف تشریع در برقرار نمودن این رابطه، آن تصور درستی را که قرآن کریم با بیان و تعلیم خود تصویر نموده، ندارند. </p> <p>و ما در مباحث سابق این کتاب از آن جمله در تفسیر آیه شریفه: <span class="aya" rel="2_26" data-words="1-8">إن الله لا یستحیی أن یضرب مثلا ما</span><span class="footnote" rel="1" title="سوره بقره، آیه ۲۶&quot;">*</span> و در ذیل آیه: <span class="aya" rel="2_213" data-words="1-4">کان الناس أمة واحدة</span><span class="footnote" rel="2" title="سوره بقره، آیه ۲۱۳&quot;">*</span>، بیان کردیم که احکام و قوانینی که مخالفت و تمرد و در آخر گناه و خطیئه در آن واقع می‌شود، اموری وضعی و اعتباری است که منظور از وضع و اعتبار آن این است که مصالح مجتمع انسانی با عمل به آن احکام و مراقبت آن دستورات حفظ شود و عقابی که بر مخالفت آن مترتب می‌شود تبعات سویی است که آن را وضع نموده، اعتبار کردند تا بتواند انسان‌های مکلف را از هوس معصیت و تمرد از اطاعت منصرف سازد، این حال قوانینی است که عقلا برای نظام دادن به مجتمع انسانی وضع می‌کنند. </p> <p>ولی تعلیم قرآن در این باره قدمی فراتر نهاده، قدمی که بحث عقلی گذشته ما نیز آن را تایید می‌کند و آن این است که منقاد شدن انسان در برابر قوانینی که برایش از ناحیه خدا تشریع شده را باعث آن می‌داند که دل آدمی آماده اتصاف به صفات فاضله و حمیده گردد، هم چنان که سرکشی کردنش از آن قوانین را باعث آن می‌داند که دلش برای پذیرش صفات رذیله و خسیسه و خبیثه آماده شود و در نتیجه آن آمادگی است که نعمتی اخروی برایش آماده می‌شود و در اثر این آمادگی است که زمینه عذاب و نقمتی اخروی برایش فراهم می‌گردد، چون بهشت و دوزخ آخرت تمثل یافته همان فضائل و رذائل است و حقیقت بهشت و دوزخ هم همانا قرب آدمی به خدا و دوریش از خدا است، پس حسنات و سیئات متکی به مصالح و مفاسد واقعی و حقیقی است و منتهی به اموری است که نظامی حقیقی دارد، نه چون قوانین عقلا که صرف اعتبار است. </p> <p>     <code class="page" rel="3,471"/> این نیز واضح است که تشریع الهی تنها برای نظام بخشیدن به جوامع بشری نیست بلکه برای تکمیل خلقت بشر است، می‌خواهد با این هدایت تشریعی هدایت تکوینی را تقویت نموده، مخلوق را به آن هدفی که در خلقت او است برساند، و به عبارتی دیگر می‌خواهد هر نوع از انواع موجودات را به کمال وجود و هدف ذاتش برساند و یکی از کمالات وجودی انسان داشتن نظام صالح در زندگی دنیا و یکی دیگر داشتن حیات سعیده در آخرت است و راه تامین این دو سعادت، دینی است که متکفل قوانینی شایسته برای اصلاح اجتماع و نیز مشتمل بر جهاتی از تقرب به خدا به نام عبادات باشد تا انسان‌ها بدان‌ها عمل کنند، هم معاششان نظم پیدا کند و هم جانشان نورانی و مهذب گردد و در نتیجه با جانی نورانی و مهذب و عملی صالح، شایسته کرامت الهی در دار آخرت شوند این است حقیقت امر. </p> <p>پس انسان به خدای سبحان قربی و بعدی دارد و ملاک در سعادت و شقاوت دائمیش و معیار در صلاحیت و فساد اجتماعش همین قرب و بعد است و دین تنها عامل برای ایجاد این قرب و بعد است و همه این مطالب اموری است حقیقی نه اینکه اساسش لغو و خرافه بوده باشد. </p> <p>و اگر فرض کنیم ارتکاب یک معصیت، مثلا خوردن از درخت بهشتی با وجود نهی از آن باعث هلاکت دائمی او و بلکه هلاکت دائمی همه فرزندانش تا روز قیامت شود و علاوه بر این وسیله‌ای هم برای نجات از این هلاکت و این دلواپسی نباشد، مگر فداء شدن مسیح، پس تشریع ادیان قبل از مسیح و یا مسیح و بعد از مسیح چه فائده‌ای می‌تواند داشته باشد؟ !. </p> <p>چون وقتی فرض کردیم که هلاکت دائمی و عقاب اخروی از جهت صدور آن معصیت، حتمی است، دیگر نه عملی می‌تواند انسان را از آن هلاکت و یا به عبارت دیگر از گناه حفظ کند و نه توبه‌ای تنها و تنها راه علاج فداء است و بس، و با این فرض دیگر تشریع شرایع و انزال کتب و ارسال رسل از ناحیه خدای تعالی هیچ معنای متصوری ندارد و آنچه تا کنون وعده و وعید و انذار و تبشیر از ناحیه خدای تعالی رسیده، خالی از وجه صحت خواهد بود، چون با حتمی بودن فساد و وجوب عذاب این وعده و وعیدها چه چیزی را اصلاح می‌کنند؟. </p> <h3> <span class="title" rel="3_79 3_80">لازمه قول به هلاکت دائمی فرزندان آدم و انحصار راه نجات آنان در فدا شدن عیسی (ع)، و لغو و عبث بودن تشریع تمام ادیان است</span> </h3> <p> از این هم که بگذریم آقای بولس و امثال او در باره هزاران هزار انسان که در امت‌های گذشته و قبل از فداء شدن مسیح که با عمل به شرایع زمان خود به کمال رسیدند و حد اقل در باره انبیاء و ربانیین از امت‌های گذشته از قبیل ابراهیم و موسی ع و امثال ایشان چه می‌گویند؟ آیا به نظر آقایان این بزرگان نیز با حالت شقاوت و گمراهی از دنیا رفتند و یا به کمال و سعادت خود رسیدند؟ و در عالم بعد از مرگ و در قیامت چه وضعی دارند؟ آیا عقاب و هلاکت در انتظارشان است و یا ثواب و حیات سعیده؟ چگونه می‌توانند بگویند: ارسال رسل<code class="page" rel="3,472"/> و انزال کتب هیچ اثری ندارد و دردی را دوا نمی‌کند، با اینکه مسیح تصریح کرده به اینکه برای نجات دادن گنهکاران و خطاکاران فرستاده شده و نیز تصریح نموده است که صالحان و اخیار احتیاجی به این معنا ندارند. </p> <p>انجیل لوقا اصحاح پنجم می‌گوید: کاهنان و یهودیان ریاکار بر سر شاگردان مسیح غوغا کردند که چرا شما شاگردان مسیح با باجگیران و خطاکاران می‌خورید و می‌نوشید، خود مسیح به جای شاگردان پاسخ داد: آنان که صحیح و سالم‌اند طبیب لازم ندارند، و تنها بیمارانند که طبیب می‌خواهند، من نیامده‌ام که صدیقین را دعوت کنم، لیکن خطاکاران را به توبه می‌خوانم. </p> <p>و کوتاه سخن اینکه قبل از فدای مسیح هیچ غرض صحیحی به نظر نمی‌رسد که تشریع شرایع الهیه و نوامیس دینیه قبل از فدای مسیح را از عبث و لغویت حفظ کند و برای این عمل عجیب که از خدای تعالی و تقدس صادر شد محمل صحیحی بوده باشد، مگر اینکه کسی بگوید خدای تعالی می‌دانسته که اگر (با فدای مسیح) محذور خطیئه آدم را برطرف نکند هیچیک از این شریعت‌ها و احکام آنها به هیچ وجه سود نخواهد داد، و اگر با چنین علمی مع ذلک شریعت‌هایی را تشریع کرد بر سبیل احتیاط و به امید موفقیت بوده، به این امید که شاید روزی بتواند (به وسیله فداء کردن یکی از صاحبان شریعت یعنی عیسی) آن محذور را برطرف کند و میوه تشریع‌های بعد از فداء را بچیند و به هدف خود نائل گردد، و به آرزوی در روز نخست خلقت برسد، به همین منظور شرایعی را (به نظر خود بطور غیر جدی) تشریع نموده، برای انبیای خود و سایر مردم وانمود کرد که جدی و واقعی است و به آنان نگفت که ما دام محذوری که هست برطرف نشود این شریعت‌ها و زحمات شما انبیاء و مؤمنین ذره‌ای اثر نمی‌بخشد و شرایع همه بیهوده بوده و هدر خواهد رفت. </p> <p>در این فرضیه، خدای تعالی هم خودش را گول زده و هم مردم را، اما مردم را گول زده برای اینکه برای آنان چنین وانمود کرده که اگر به احکام شریعت‌ها عمل کنند سعادت و آمرزششان را ضمانت می‌کند و اما خودش را فریب داده، برای اینکه تشریع بعد از رفع محذور مذکور به وسیله فداء نیز لغو و بی‌اثر است و کمترین اثری در سعادت مردم ندارد، هم چنان که بدون رفع آن محذور هم اثر نداشت، این حال تشریع دین قبل از رسیدن موقع مناسب برای فداء و تحقق آن بود. </p> <p>و اما در زمانی که موقع برای فداء مناسب شد و بعد از آن مساله لغو بودن تشریع شریعت و دعوت دینی و هدایت الهیه روشن‌تر و واضح‌تر است، برای اینکه بعد از برطرف شدن محذور<code class="page" rel="3,473"/> خطاکاری، دیگر کسی خطا نمی‌کند و با این حال چه فائده‌ای در ایمان به معارف حقه و چه اثری در اعمال صالحه خواهد بود؟ چون بعد از رفع این محذور نزول مغفرت و رحمت بر مردم چه مؤمنشان و چه کافرشان، چه صالح و چه طالحشان واجب می‌شود، دیگر فرقی میان اتقی الأتقیاء و اشقی الاشقیاء نخواهد بود، چون قبل از رفع خطیئه هر دو صنف اهل هلاکت و بعد از رفع خطیئه به وسیله فدا هر دو مشمول رحمت خواهند بود. </p> <p>اگر کسی به طرفداری از بولس و امثال او برخاسته و بگوید: اینطور نیست که فدا هیچ اثری نداشته باشد بلکه با فدا شدن مسیح دعوت دینی سودمند می‌شود و کسانی که به مسیح ایمان آورند از ایمان خود بهره‌مند می‌شوند، هم چنان که خود مسیح به این معنا بشارت داده و در انجیل<span class="footnote" rel="1" title="لوقا اصحاح دوازدهم">*</span> گفته است: من به شما می‌گویم کسی که امروز در برابر مردم به نفع من (و به حقانیت دعوت من) اعتراف کند فردا همه فرزندان انسان در برابر ملائکه خدا ایمان او را تصدیق و بدان اعتراف خواهند کرد و کسی که (دعوت) مرا در برابر مردم منکر شود انسان‌ها هم در برابر ملائکه خدا منکر او می‌شوند و هر کس که کلمه ناهنجاری در باره فرزند انسان بگوید، آمرزیده خواهد شد، اما کسی که نسبت به روح القدس سخن ناهنجاری بگوید بخشوده نمی‌شود. </p> <p>در پاسخش می‌گوئیم: علاوه بر اینکه این سخن مناقض گفتاری است که قبلا از رساله یوحنا نقل کردیم که گفت: ای فرزندان من، این کلمات را به سوی شما می‌نویسم تا خطا نکنید و اگر احیانا کسی از شما خطا کرد من نزد پروردگار وکیل عادلی دارم و آن یسوع مسیح است که نه تنها کفاره گناه ما است بلکه کفاره گناهان همه عالم است ، تمامی اصول گذشته را هم باطل می‌کند، چون با این فرض از آدم گرفته تا قیامت کسی آمرزیده نمی‌شود، مگر عده‌ای معدود، یعنی همانهایی که به مسیح و روح ایمان آورده باشند، آن هم نه همه هفتاد و دو فرقه آنان بلکه یک فرقه از هفتاد و چند فرقه، و بقیه مردم همه مشمول هلاکت دائم می‌شوند و در این بین نمی‌دانیم چه بر سر انبیای گرامی که قبل از مسیح بودند می‌آید و مؤمنین از امت‌های ایشان چه سرنوشتی خواهند داشت، و نمی‌فهمیم این دعوتی که انبیای نامبرده داشته‌اند، چگونه دعوتی و چگونه حکمی بوده، آیا در دعوت خود راستگو بوده‌اند یا دروغگو؟ و اگر دروغگو بوده‌اند، پس چرا انجیل‌های چهارگانه و تورات دعوت آنان را تصدیق کرد؟ با   <code class="page" rel="3,474"/> اینکه تورات هرگز سخنی از داستان روح و فداء نگفته و مردم را بدان دعوت نکرده، و آیا انجیل‌ها کتابی صادق را تصدیق کرده و یا کتابی دروغین را؟. </p> <p>اگر کسی بگوید کتب آسمانی قبل از مسیح تا آنجا که اطلاع داریم از آمدن مسیح خبر و بشارت داده بود و همین خود دعوتی اجمالی به پذیرفتن دین مسیح است، هر چند که بطور تفصیل کیفیت نزول مسیح و فداء شدنش را نگفته باشد، پس خدای تعالی همواره و از ازل انبیای خود را به آمدن مسیح خبر داده بود و دستور داده بود که وقتی آمد، مردم به او ایمان آورند و بدانچه او می‌کند خوشحال باشند. </p> <p>در پاسخ می‌گوئیم: اولا این حرف نسبت به انبیاء قبل از موسی، غیب‌گویی و بی‌دلیل سخن گفتن است، چرا که کسی از چنین بشارتی خبر ندارد علاوه بر اینکه به فرض هم چنین بشارتی بوده‌ بشارت به <em>خلاص</em> بوده نه به اینکه شما را به ایمان و تدین به دین خود دعوت کند و ثانیا این حرف محذور لغویت و بیهوده بودن دعوت را در فروع دین و دستورات اخلاقی و عملی برطرف نمی‌کند، حتی در باره خود مسیح هم سودی نمی‌دهد با اینکه انجیل‌ها پر از اینگونه دستورات هستند. </p> <p>و ثالثا محذور <em>خطیئه</em> و <em>غرض خدا نقض شدن</em> به حال خود باقی است، برای اینکه خدای تعالی بنی آدم را خلق کرد تا به همه آنان ترحم کند و نعمت و سعادت خود را بر همه آنان گسترش دهد. و حال آنکه دیدیم نتیجه گفتار بولس‌ها این شد که تمامی افراد بشر به جز افرادی انگشت شمار مورد غضب الهی و هلاکت ابدی قرار دارند. </p> <p>این بود پاره‌ای از وجوه فساد گفتار وی از نظر عقل، و قرآن کریم (که همه معارفش مؤید عقل و عقل مؤید معارف آن است) نیز این حکم عقلی را تایید نموده، در آیه: <span class="aya" rel="20_50" data-words="3-9">الذی أعطی کل شیء خلقه ثم هدی</span><span class="footnote" rel="1" title="سوره طه، آیه ۵۰&quot;">*</span>، بیان می‌کند که همه چیز از ناحیه خدای تعالی به سوی غایت و آن هدفی که برای آن خلق شده راهنمایی گردیده است، و این هدایت، هم تکوینی است و هم تشریعی پس سنت الهی بر این جاری است که هدایت را گسترش دهد و یکی از آن هدایت‌ها، هدایت خصوص انسان‌ها است به وسیله دین. </p> <p>و در آیه: <span class="aya" rel="2_38-39" data-words="1-30">قلنا اهبطوا منها جمیعا فإما یأتینکم منی هدی فمن تبع هدای فلا خوف علیهم و لا هم یحزنون، و الذین کفروا و کذبوا بآیاتنا أولئک أصحاب النار هم فیها خالدون</span><span class="footnote" rel="2" title="سوره بقره، آیه ۳۹&quot;">*</span>، که راجع به اولین هدایتی است که به آدم و همراهیانش در هنگام هبوط از بهشت     <code class="page" rel="3,475"/> به او داد، و خلاصه‌ای است از تفاصیل شرایع تا روز قیامت، مردم را با بیانی قاطع و تردید ناپذیر دو قسم کرده و می‌فرماید: گفتیم از بهشت هبوط کنید پس هر گاه از ناحیه من هدایتی به سوی شما آمد (که البته خواهد آمد)، هر کس هدایتم را پیروی کند نه ترسی بر آنان هست و نه اندوهناک می‌شوند و کسانی که کفر بورزند و آیات ما را تکذیب کنند اهل دوزخ و در آنجا جاودانند و در جمله: <span class="aya" rel="38_84" data-words="4-5">الحق أقول</span><span class="footnote" rel="1" title="سوره ص، آیه ۸۴&quot;">*</span> بیان کرده که آنچه در آن روز به آدم و در همه اوقات می‌گوید حق است و در آیه: <span class="aya" rel="50_29" data-words="1-9">ما یبدل القول لدی و ما أنا بظلام للعبید</span><span class="footnote" rel="2" title="سوره ق، آیه ۲۹&quot;">*</span>، فرموده: خدای تعالی آنچه می‌گوید و دستور می‌دهد دچار تردید نمی‌شود و امری را که انفاذ کند نقض نمی‌نماید، قضایی را که می‌راند امضاء می‌کند و آنچه می‌گوید می‌کند، و فعلش از مجرای اراده‌اش منحرف نمی‌شود، نه از ناحیه خودش مثل اینکه چیزی را با عزم و جزم اراده کند آن گاه در انجامش مردد شود، و نه از ناحیه غیر مثل اینکه چیزی را اراده کند، لیکن مانع عقلی از انجامش جلوگیری نماید و یا در مرحله عمل اشکالی پیدا شود و سد راهش گردد، برای اینکه همه اینها انحایی از قهر قاهر و غلبه مانع خارجی است و قرآن کریم فرموده: <span class="aya" rel="12_21" data-words="27-31">و الله غالب علی أمره</span><span class="footnote" rel="3" title="سوره یوسف، آیه ۲۱&quot;">*</span>. </p> <p>و نیز فرموده‌ <span class="aya" rel="65_3" data-words="14-17">إن الله بالغ أمره</span><span class="footnote" rel="4" title="سوره طلاق، آیه ۳&quot;">*</span>، که به حکم آیه اول، خدا از هیچ عاملی شکست نمی‌خورد. و به حکم دوم، امر خود را به کرسی می‌نشاند و نیز از موسی ع حکایت کرده که گفت: <span class="aya" rel="20_52" data-words="2-12">علمها عند ربی فی کتاب، لا یضل ربی و لا ینسی</span><span class="footnote" rel="5" title="علم به احوال اقوام سلف در لوح محفوظ ثبت است، هرگز پروردگارم را خطایی و نسیانی نیست سوره طه، آیه ۵۲&quot;">*</span>. </p> <p>و نیز فرموده: <span class="aya" rel="40_17" data-words="1-13">الیوم تجزی کل نفس بما کسبت، لا ظلم الیوم إن الله سریع الحساب</span><span class="footnote" rel="6" title="امروز هر کسی بدانچه کرده جزا داده می‌شود، امروز هیچ ظلمی نیست که خدا سریع الحساب است سوره مؤمن، آیه ۱۷&quot;">*</span>. </p> <p>این آیات و نظائرش دلالت دارد بر اینکه خدای تعالی خلائق را خلق کرد، در حالی که از امر آن غافل نبود و نسبت به آینده آن و آنچه از خلق سر می‌زند جاهل، و نسبت به آنچه خود             <code class="page" rel="3,476"/> کرده پشیمان نبود، آن گاه برای داوری بین آنان شرایعی‌ به طور جدی تشریع کرد، بدون اینکه شوخی و یا ترس و یا امیدی داشته باشد، آن گاه برای هر صاحب عملی در برابر عملش جزائی مقرر کرد، اگر عمل خیر باشد برای خیر و اگر شر باشد شر، بدون اینکه کسی بر او غالب و یا حاکمی بر او حکومت کند یا شریکی با او شرکت نماید و یا فدیه و پارتی و دوستی در کار او دخالت کند، مگر آنکه خودش اذن داده باشد، همه اینها که گفتیم دلیلش اطلاق ملک او نسبت به ما سوا است.10-اشکال دهم که به سخن مسیحیان و مساله فدای ایشان وارد است، این است که: حقیقت فداء عبارت است از اینکه انسان خیانت و عمل خلافی انجام داده باشد که اثر سوء و کیفر جانی و مالی آن گریبانش را بگیرد و بخواهد آن کیفر را با چیز دیگر عوض کند، آن چیز را هر چه که باشد فداء (یا فدیه) می‌نامند، پس فداء آن عوضی است که انسان می‌دهد تا از آن اثر سوء رهایی یابد، مثلا کسی که در جنگ اسیر شده، به عوض خود یا مالی می‌دهد و یا شخصی را و یا کسی که جرمی و خیانتی مرتکب شده، مقداری مال به عنوان کفاره یا جریمه می‌پردازد، این عوض را فدیه و نیز فداء گویند، پس در حقیقت تفدیه نوعی معامله است که به وسیله آن، حق صاحب حق و سلطنتش را از <em>مفدی عنه</em>  (شخصی که باید فدیه دهد) گرفته و به او بدهند تا شخص مفدی عنه گرفتار کیفر نگردد. </p> <h3> <span class="title" rel="3_79 3_80">در سلطنت حقیقیه خداوند که تبدیل و تبدلی در آن راه ندارد، فدیه واقع شدن عقلا محال است</span> </h3> <p> از اینجا روشن می‌شود که عمل فدا دادن، در موردی که حق ضایع شده، حق خدای سبحان باشد، غیر معقول است، برای اینکه سلطنت الهی (بر خلاف سلطنت‌های بشری است چرا که سلطنتهای بشری وضعی و اعتباری و از قبیل بازی شاه و وزیر بوده و قراردادی است) سلطنتی است حقیقی و واقعی که تبدیل در آن راه ندارد و نمی‌شود با مثلا دادن فدیه و عوض آن را که متوجه ما است برگردانیم. </p> <p>آری وجود عین و اثر اشیای عالم، قائم به خدای سبحان است و چگونه تصور می‌شود که واقع عالم از وضعی که دارد دگرگون شود؟ با اینکه تعقل واقع دگرگونی ممکن نیست تا چه رسد به اینکه محقق هم بشود، به خلاف ملک و سلطنت بشری و حقوق انسانی که اینگونه مسائل جاری بین ما افراد اجتماع است و اموری است وضعی و قراردادی و چون قراردادی است، بود و نبودنش و معاوضه کردنش به دست خود ما انسان‌ها است که بر حسب دگرگونی‌هایی که در مصالح زندگی و معاش ما پیدا می‌شود یک وقت به کلی خط بطلان بر او می‌کشیم-و شخصی را که تا کنون سلطان خود می‌خواندیم از سلطنت می‌اندازیم-وقتی دیگر آن حق را به حقی دیگر مبدل می‌سازیم-مثلا کسی که قاتل فرزند ما است حق انتقام گرفتنمان را با گرفتن<code class="page" rel="3,477"/> خون بها مبدل می‌کنیم-و خواننده محترم می‌تواند برای اطلاع بیشتر به بحثی که ما در تفسیر آیه شریفه: <span class="aya" rel="1_4" data-words="1-3">مالک یوم الدین</span><span class="footnote" rel="1" title="سوره حمد، آیه ۴&quot;">*</span> و بحثی که در ذیل آیه: <span class="aya" rel="3_26" data-words="1-4">قل اللهم مالک الملک...</span><span class="footnote" rel="2" title="سوره آل عمران، آیه ۲۶&quot;">*</span> داشتیم مراجعه نماید. </p> <p>ذات مقدس خدای سبحان نیز-علاوه بر محال بودن عقلی فدیه، که بیانش گذشت-به خصوص این مساله اشاره کرده و آن را نفی نموده است آنجا که فرمود: <span class="aya" rel="57_15" data-words="1-12">فالیوم لا یؤخذ منکم فدیة و لا من الذین کفروا مأواکم النار</span><span class="footnote" rel="3" title="امروز از شما فدیه و عوض گرفته نمی‌شود، نه از شما و نه از کسانی که کافر شدند، ماوای همه شما آتش است سوره حدید، آیه ۱۵&quot;">*</span>، در سابق هم گذشت که کلام عیسی هم که قرآن کریم آن را حکایت نموده، از این قبیل است و آن کلام این است: <span class="aya" rel="5_116" data-words="1-30">و إذ قال الله یا عیسی ابن مریم أ أنت قلت للناس اتخذونی و أمی إلهین من دون الله؟ قال سبحانک ما یکون لی أن أقول ما لیس لی بحق</span>... <span class="aya" rel="5_117-118" data-words="1-44">ما قلت لهم إلا ما أمرتنی به، أن اعبدوا الله ربی و ربکم و کنت علیهم شهیدا ما دمت فیهم، فلما توفیتنی کنت أنت الرقیب علیهم و أنت علی کل شیء شهید، إن تعذبهم فإنهم عبادک و إن تغفر لهم فإنک أنت العزیز الحکیم</span><span class="footnote" rel="4" title="سوره مائده، آیه ۱۱۸&quot;">*</span>، برای اینکه جمله: <span class="aya" rel="5_117" data-words="14-17">و کنت علیهم شهیدا...</span> به این معنا است که عرض کرده باشد: پروردگارا من ما دام که در بین بندگان تو بودم، وظیفه‌ای نداشتم جز آنچه که تو برایم معین کردی و آن عبارت بود از: تبلیغ رسالت و شهادت بر اعمال ، و اما هلاک شدن و نجات یافتن، عذاب شدن یا آمرزیده شدنشان به عهده تو است، هیچ ارتباطی با من ندارد و من هیچ مسئولیتی هم نسبت به آن ندارم و تو در این باره اختیاراتی به من نداده‌ای تا با استفاده از آن مردم را از عذاب تو خارجشان کنم و مثلا نگذارم تو بر آنان مسلط شوی و این بیان کاملا دلالت می‌کند بر نبودن مساله‌ای به نام فداء، چون اگر چنین چیزی وجود می‌داشت نباید در آیه شریفه خود را از اعمال مردم تبرئه کند و عذاب و مغفرت هر دو را به خدای سبحان ارجاع داده، مساله را بطور کلی بی‌ارتباط به خود بداند. </p> <p>و در معنای این آیات آیه شریفه زیر است که می‌فرماید: <span class="aya" rel="2_48" data-words="1-23">و اتقوا یوما لا تجزی نفس عن نفس شیئا و لا یقبل منها شفاعة و لا یؤخذ منها عدل و لا هم ینصرون</span><span class="footnote" rel="5" title="بترسید از روزی که هیچ کسی به جای دیگری جزا داده نمی‌شود و از کسی شفاعت قبول نگشته عوض گرفته نمی‌شود و یاری هم نمی‌شوند سوره بقره، آیه ۴۸&quot;">*</span>. </p> <p>           <code class="page" rel="3,478"/> و همچنین آیه زیر که می‌فرماید: <span class="aya" rel="2_254" data-words="12-21">یوم لا بیع فیه و لا خلة و لا شفاعة</span><span class="footnote" rel="1" title="سوره بقره، آیه ۲۵۴&quot;">*</span> و آیه زیر که می‌فرماید: <span class="aya" rel="40_33" data-words="1-9">یوم تولون مدبرین، ما لکم من الله من عاصم</span><span class="footnote" rel="2" title="سوره مؤمن، آیه ۳۳&quot;">*</span>، چون کلمه <em>عدل</em> در آیه اول و کلمه <em>بیع</em> در آیه دوم و کلمه عاصم-نگهداری از ناحیه خدا کلماتی است که فداء نیز بر آنها منطبق است و نفی آنها نفی فداء نیز هست. </p> <p>بله قرآن کریم در مورد مسیح ع شفاعت را به جای فدایی که مسیحیان گفته‌اند اثبات کرده و فداء غیر از شفاعت است، چون شفاعت همانطور که در آنجا که از آن بحث می‌کردیم یعنی در ذیل آیه: <span class="aya" rel="2_48" data-words="1-5">و اتقوا یوما لا تجزی</span><span class="footnote" rel="3" title="سوره بقره، آیه ۴۸&quot;">*</span> گذشت، نوعی ظهور و کشف است از اینکه صاحب شفاعت به درگاه مشفوع قربی و مکانتی دارد، بدون اینکه خود شفیع مالک و صاحب اختیار شفاعت باشد و یا ملکی و سلطنتی را از مشفوع عنده سلب و یا حکمی را که او کرده بود و مجرم با آن مخالفت نموده بود باطل کرده باشد و یا بتواند بطور کلی قانون مجازات را باطل کند، بلکه شفیع با داشتن تقرب به درگاه خدای تعالی دعا و استدعا می‌کند تا مشفوع عنده که در بحث ما خدای تعالی است در ملک خود (یعنی گنهکاری که محتاج شفاعت است) تصرفی کند که هر مالکی می‌تواند در ملک خود آن گونه تصرفات را بکند، تصرفی که حق باشد-که یکی از آنها-عفو است که برای مولی جایز است این حق خود را بکار بزند، هم چنان که می تواند آن را بکار نبسته و عبد خود را به خاطر عصیانش عذاب کند چون عذاب کردن نیز قانونی است همانطور که عفو قانون است. </p> <p>پس کار شفیع این است که مشفوع عنده (یعنی مولا) را تحریک کند و از او استدعا نماید در موردی که عبد استحقاق عقوبت دارد از حق دیگر خود یعنی عفو و مغفرت استفاده کند. </p> <p>این است کار شفیع، نه اینکه بخواهد ملک و سلطنت مولا را از او سلب کند، به خلاف فداء که همانطور که گفتیم نوعی معامله است که سلطنتی را که مولا بر گنهکاران داشت از او سلب می‌کند، در مقابل سلطنتی به او می‌دهد که شخص فدایی را به عوض گنهکاران عقوبت کند و دیگر سلطنتی نسبت به گنهکاران نداشته باشد. </p> <p>دلیل ما بر آنچه گفتیم آیه شریفه: <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق و هم یعلمون</span>       <code class="page" rel="3,479"/><span class="footnote" rel="1" title="سوره زخرف، آیه ۸۶&quot;">*</span> است که تصریح دارد بر اینکه: شفاعت از ناحیه کسانی که دارای علم هستند و به حق شهادت می‌دهند امری واقع شدنی است و مسیح ع هم از ایشان است ، گو اینکه مسیحیان آن جناب را خدا دانسته، به جای خدا می‌خوانند، ولی قرآن کریم تصریح کرده به اینکه خدای تعالی به او کتاب و حکمت آموخته و در این باره فرموده: <span class="aya" rel="3_48" data-words="1-5">و یعلمه الکتاب و الحکمة</span><span class="footnote" rel="2" title="سوره آل عمران، آیه ۴۸&quot;">*</span>، و او را از شهیدان روز قیامت خوانده، فرموده: <span class="aya" rel="5_117" data-words="14-20">و کنت علیهم شهیدا ما دمت فیهم</span><span class="footnote" rel="3" title="سوره مائده، آیه ۱۱۷&quot;">*</span> و نیز در این باره فرموده: <span class="aya" rel="4_159" data-words="11-16">و یوم القیامة یکون علیهم شهیدا</span><span class="footnote" rel="4" title="سوره نساء، آیه ۱۵۹&quot;">*</span>. </p> <h3>6-این آراء از کجا منشا گرفته؟ </h3> <p> قرآن کریم منکر این است که مسیح ع این آراء و عقاید (خرافی) را به مسیحیان القاء نموده و آن را در بینشان ترویج کرده باشد، بلکه مسیحیان در این عقاید دینی از رؤسای خود تقلید کرده و هنوز هم می‌کنند و بطور تعبد و کورکورانه تسلیم دستورات ایشانند و رؤسا هم این عقائد را از بت‌پرستان قدیم گرفته بودند، هم چنان که قرآن کریم فرمود: <span class="aya" rel="9_30-31" data-words="1-51">و قالت الیهود عزیر ابن الله و قالت النصاری المسیح ابن الله، ذلک قولهم بأفواههم، یضاهؤن قول الذین کفروا من قبل، قاتلهم الله أنی یؤفکون، اتخذوا أحبارهم و رهبانهم أربابا من دون الله و المسیح ابن مریم، و ما أمروا إلا لیعبدوا إلها واحدا لا إله إلا هو سبحانه عما یشرکون...</span><span class="footnote" rel="5" title="یهود گفت: عزیز پسر خدا است و نصارا گفتند: مسیح پسر خدا است، این سخنی است که  (بدون فکر و سند و تنها به لقلقه) زبانشان می‌گویند، مثل اینکه از سخنان کفاری که قبل از ایشان بودند الگو گرفته‌اند، خدایشان بکشد، که چه دروغهایی می‌تراشند، یهودیان احبار خود و مسیحیان رهبانهای خود را به جای خدای تعالی ارباب خود گرفتند و نیز مسیح پسر مریم را خدای خود اتخاذ نمودند با اینکه مامور نشده بودند مگر به اینکه معبودی واحد را عبادت کنند که هیچ معبودی جز او نیست و منزه است خدا از آن شرک که می‌ورزند سوره توبه، آیه ۳۱&quot;">*</span>. </p> <p>و منظور از این کفاری که می‌فرماید یهود و نصارا از ایشان الگو گرفتند، نمی‌تواند عرب جاهلیت و بت‌پرستی ایشان باشد که معتقد بودند ملائکه دختران خدایند، برای اینکه اعتقاد           <code class="page" rel="3,480"/> یهود و نصارا به اینکه خدا فرزند دارد از نظر تاریخ قدیم‌تر از ایامی است که با عرب جاهلیت تماس پیدا نموده، با آنها اختلاط پیدا کنند، مخصوصا اعتقاد یهود که معلوم است قدیم‌تر از اعتقاد نصارا است با اینکه ظاهر جمله: <em>من قبل</em> این است که یهود و نصارا عقائد خرافی خود را از کفاری گرفتند که قبل از آمدن این دو کشیش می‌زیسته‌اند، علاوه بر اینکه بت‌پرستی عرب جاهلیت مذهبی بود که از دیگران به ایشان منتقل شده بود و خود مبتکر آن نبودند. </p> <p>می‌گویند: اولین کسی که بت را بر بام کعبه نصب کرد و مردم را به پرستش (و یا حد اقل تعظیم) آن دعوت کرد، عمرو بن لحی بود که معاصر با شاپور ذو الاکتاف بوده، در آن ایام بزرگ قوم خود در مکه بوده و با قدرتی که داشته، پرده‌داری کعبه را به خود اختصاص داده بود، سپس سفری به شهر بلقاء که در اراضی شام واقع شده بود رفت، در آنجا به مردمی برخورد که بت‌هایی داشتند و آنها را می‌پرستیدند، از ایشان وجه این عملشان را پرسید، گفتند: این بت‌ها ارباب ما هستند که ما آنها را به شکل هیکل‌های علوی (آسمانی) و اشخاصی (نیرومند) از بشر ساخته‌ایم و با پرستش آنها از آن هیکل‌ها یاری می‌گیریم و باران طلب می‌کنیم و آنها برای ما باران می‌فرستند، عمرو بن لحی از ایشان خواست یکی از بت‌هایشان را به وی بدهند، ایشان هبل را به او دادند، عمرو هبل را با خود به مکه آورد و بر بام کعبه نصب نموده، مردم را به پرستش آن دعوت نمود، البته بت اساف و نائله به صورت یک زن و شوهر نیز با او بود، مردم را دعوت کرد که آن دو بت را هم بپرستند و با پرستش آنها به سوی خدا تقرب بجویند.<span class="footnote" rel="1" title="نقل از کتاب ملل و نحل ج ۲ ص ۲۳۳ و غیره">*</span> و از عجائب امر این است که قرآن اسامی چند بت را ذکر کرده که مربوط به اعراب زمان نوح بوده‌اند و قرآن شکوه نوح از بت‌پرستی قومش را اینطور نقل فرموده: <span class="aya" rel="71_23" data-words="1-19">و قالوا لا تذرن آلهتکم و لا تذرن ودا و لا سواعا و لا یغوث و یعوق و نسرا</span><span class="footnote" rel="2" title="خدایا این مردم به یکدیگر سفارش کردند که زنهار خدایان خود را رها مکنید و دست از خدای ود و خدای سواع و یغوث و یعوق و نسر برندارید سوره نوح، آیه ۲۳&quot;">*</span>. </p> <p>علاوه بر اینکه مذهب و ثنیت که در روم و یونان و مصر و سوریه و هند بود، به نقاط یهودنشین و نصرانی‌نشین یعنی فلسطین و حوالی آن نزدیک‌تر و انتقال عقائد و احکام دینی آنان به میان اهل کتاب آسان‌تر و اسباب این انتقال فراهم‌تر بود. </p> <p>پس نمی‌توانیم بگوئیم منظور از کفاری که عقائد کفرآمیز اهل کتاب از قبیل فرزندی عیسی برای خدا و امثال آن از کفار گرفته شده چون شبیه به عقائد ایشان است عرب جاهلیت است بلکه منظور وثنیت قدیم هند و چین و وثنیت غرب یعنی روم و یونان و شمال آفریقا است،     <code class="page" rel="3,481"/> هم چنان که تاریخ هم نظیر این عقائد که در اهل کتاب موجود است یعنی عقیده پدر و فرزندی، تثلیث، صلیب، فداء و امثال آن را از ایشان حکایت نموده، و این از حقایق تاریخی است که قرآن شریف آن را بیان می‌کند. </p> <p>و نظیر آیات سابق در دلالت بر این حقیقت آیه زیر است که می‌فرماید: <span class="aya" rel="5_77" data-words="1-27">قل یا أهل الکتاب لا تغلوا فی دینکم غیر الحق و لا تتبعوا أهواء قوم قد ضلوا من قبل و أضلوا کثیرا و ضلوا عن سواء السبیل</span><span class="footnote" rel="1" title="بگو ای اهل کتاب در دین خود به غیر حق تجاوز مکنید و هوا و هوس مردمی را که از قدیم گمراه بودند و بسیاری را هم گمراه کرده و خود از راه میانه منحرف شدند پیروی مکنید سوره مائده، آیه ۷۷&quot;">*</span> و بیان می‌کند غلو اهل کتاب در دین و به غیر حق، همان تقلیدی است که از هوا و هوس مردم گمراه کردند، مردمی که قبل از ایشان بودند. </p> <p>و این آیه خود شاهد دیگری است بر اینکه مراد از جمله: <span class="aya" rel="9_30" data-words="16-21">یضاهؤن قول الذین کفروا من قبل...</span> در آیه سوره توبه عرب جاهلیت نیست، چون کفاری را که اهل کتاب آنان از آنان پیروی کردند چنین توصیف کرده که (بسیاری از مردم را گمراه کردند)، معلوم می‌شود سمت پیشوایی ضلالت را داشتند، مردمی به اصطلاح پیشرفته بوده‌اند که دیگران چشم بسته از آنها تقلید می‌کردند و عرب جاهلیت چنین مردمی نبودند و در مقایسه با امت‌های دیگر چون فارس و روم و هند و غیر ایشان عقب مانده‌ترین مردم عصر خود بودند. </p> <p>و نیز مراد از جمله مذکور در سوره توبه احبار و رهبان نیست، برای اینکه آیه شریفه مطلق است و اگر مراد احبار و رهبان بود، باید می‌فرمود: لا تتبعوا اهواء قوم منکم... </p> <p>و اضلوا کثیرا منکم ، پس منظور از جمله مذکور جز همان وثنیت چین و هند و غرب نمی‌تواند باشد. </p> <h3>7-کتابی که اهل کتاب خود را منسوب به آن می‌دانند چیست؟ و چگونه کتابی است؟ </h3> <p> قبل از بررسی کتبی که اهل کتاب آن را کتب آسمانی خود می‌دانند، لازم است چند کلمه‌ای در باره خود اهل کتاب بحث شود تا ببینیم این کلمه شامل تنها یهود و نصارا می‌شود و یا شامل مجوس نیز می‌گردد و چون مساله عقلی نیست قهرا تنها راه اثبات و نفی آن دلیل نقلی، یعنی قرآن و روایت است و روایات<span class="footnote" rel="2" title="وسائل ج ۱۱ ص ۹۶ باب ۴۹">*</span> هر چند مجوس را اهل کتاب خوانده، که لازمه‌اش آن است که این ملت نیز برای خود کتابی داشته باشد و یا منسوب به یکی از کتابهایی از قبیل     <code class="page" rel="3,482"/> کتاب نوح و صحف ابراهیم و تورات موسی و انجیل عیسی و زبور داود باشد که قرآن آنها را کتاب آسمانی خوانده و لیکن قرآن هیچ متعرض وضع مجوس نشده و کتابی برای آنان نام نبرده و کتاب <em>اوستا</em> که فعلا در دست مجوسیان است نامش در قرآن نیامده، کتاب دیگری هم که نامش در قرآن آمده باشد در دست ندارند. </p> <p>و کلمه <em>اهل کتاب</em> هر جا در قرآن ذکر شده، مراد از آن یهود و نصارا است که خود قرآن برای آنان کتابی نام برده که خدای تعالی برای ایشان نازل کرده است. </p> <p>اما کتبی که در دست یهود است و آنها را کتب مقدسه می‌خوانند سی و پنج کتاب است که یکی از آنها تورات است و مشتمل است بر پنج سفر:1-سفر خلیقه 2-سفر خروج 3-سفر احبار 4-سفر عدد 5-سفر استثناء و یکی دیگر کتب مورخینی است که مشتمل است بر دوازده کتاب:1-کتاب یوشع 2-کتاب قضات بنی اسرائیل 3-کتاب راعوث 4 و 5-دو سفر مربوط به صموئیل 6 و 7-دو سفر از اسفار ملوک 8 و 9-دو سفر از اخبار ایام 10 و 11-دو سفر از اسفار عزرا 12-سفر استیر، یکی دیگر کتاب ایوب و یکی زبور داود و یکی کتب سلیمان که آن نیز مشتمل بر چند کتاب است: 1-کتاب امثال 2-کتاب جامعه 3-کتاب تسبیح التسابیح و یکی دیگر کتب نبوات است که مشتمل است بر هفده کتاب: 1-کتاب نبوت اشعیاء 2-کتاب نبوت ارمیا 3-کتاب مراثی ارمیا 4-کتاب حزقیال 5-کتاب نبوت دانیال 6-کتاب نبوت هوشع 7-کتاب نبوت یوییل 8-کتاب نبوت عاموص 9-کتاب نبوت عویذیا 10-کتاب نبوت یونان 11-کتاب نبوت میخا 12-کتاب نبوت ناحوم، 13-کتاب نبوت حیقوق 14-کتاب نبوت صفونیا 15-کتاب نبوت حجی 16-کتاب نبوت زکریا 17-کتاب نبوت ملاخیا. </p> <p>ولی قرآن کریم از میان آنها به جز تورات موسی و زبور داود ع را نام نبرده، و اما آنچه نزد نصارا کتاب آسمانی خوانده می‌شود همان انجیل‌های چهارگانه است: یعنی انجیل متی و انجیل مرقس و انجیل لوقا و انجیل یوحنا و یکی دیگر کتاب اعمال رسولان و یکی چند رساله زیر است: 1-چهارده رساله از بولس 2-رساله یعقوب 3 و 4-رساله بطرس 5 و 6 و 7-رساله‌های یوحنا 8-رساله یهوذا و یکی هم رؤیای یوحنا است. </p> <p>و قرآن کریم از آنها یعنی از کتب مقدسه مخصوص نصارا بجز این مقدار را ذکر نکرده که در بین کتب آسمانی کتابی است که خدا آن را بر عیسی بن مریم نازل کرده و نامش انجیل<code class="page" rel="3,483"/> است که البته انجیل نازل از ناحیه خدای تعالی یک انجیل بوده نه چهار تا، و نصارا هر چند نمی‌دانند چیست و آن را به رسمیت نمی‌شناسند، لیکن در کلمات رؤسای ایشان جسته و گریخته اعترافاتی یافت می‌شود که مسیح ع کتابی داشته به نام انجیل، از آن جمله در رساله‌ای<span class="footnote" rel="1" title="رساله بولس">*</span> که بولس به اهل غلاطیه نوشته، در اصحاح اول آمده: که من تعجب می‌کنم از اینکه شما اینچنین به سرعت از آنچه مسیح شما را دعوت می‌کند به آن که خود نعمت مسیح است، به سراغ انجیل دیگر می‌روید با اینکه آن در حقیقت انجیلی دیگر نیست (یعنی انجیل واقعی نیست) بلکه مشتی افراد پیدا شده‌اند که شما را به زور و اجبار وادار می‌کنند به اینکه آنچه آنان تحریف کرده‌اند بپذیرید. </p> <p>نجار هم در قصص انبیا به آنچه ما از رساله بولس نقل کردیم و به مواردی دیگر از کلمات وی که در رساله‌های او یافته، استشهاد کرده است بر اینکه معلوم می‌شود غیر از انجیل‌های چهارگانه معروف، انجیل دیگری بوده به نام انجیل مسیح. </p> <p>و قرآن کریم با این حال خالی از این اشعار نیست که بعضی آیات واقعی و حقیقی تورات نزد یهود موجود بوده و همچنین بعضی از قسمت‌های انجیل واقعی و حقیقی نزد نصارا موجود بوده است و این اشاره از آیات زیر به خوبی استفاده می‌شود: <span class="aya" rel="5_43" data-words="1-9">و کیف یحکمونک و عندهم التوراة فیها حکم الله</span><span class="footnote" rel="2" title="چگونه یهود سر به حکم تو فرمود آرند با اینکه تورات نزد ایشان بود و در آن حکم خدا وجود داشت ولی آن را نپذیرفتند سوره مائده، آیه ۴۳&quot;">*</span>، <span class="aya" rel="5_14" data-words="1-13">و من الذین قالوا إنا نصاری أخذنا میثاقهم، فنسوا حظا مما ذکروا به</span><span class="footnote" rel="3" title="ما از آنها هم که گفتند: ما نصارائیم پیمانشان بگرفتیم ولی مقداری از آنچه به ایشان تذکر دادیم فراموش کردند سوره مائده، آیه ۱۴&quot;">*</span>، که دلالت این آیات بر مدعای ما روشن است. </p> <h3>بحث تاریخی</h3> <h3>1-سرگذشت تورات فعلی: </h3> <p> بنی اسرائیل که نواده‌هایی از آل یعقوبند در آغاز یک زندگی بدوی و صحرانشین داشتند و به تدریج فراعنه مصر آنان را از بیابانها به شهر آورده، معامله نوکر و کلفت و برده با آنان کردند، تا در آخر خدای تعالی به وسیله موسی ع از شر فرعون و عمل ناهنجار او       <code class="page" rel="3,484"/> نجاتشان داد. </p> <p>بنی اسرائیل در عصر موسی و بعد از موسی یوشع ع به رهبری این دو بزرگوار زندگی می‌کردند و سپس در برهه‌ای از زمان قاضیانی چون ایهود و جدعون و غیر اینها امور بنی اسرائیل را تدبیر می‌نمودند و بعد از آن دوران حکومت سلطنتی آنان شروع می‌شود و اولین کسی که در بین آنان سلطنت کرد شاؤل بود که قرآن شریف او را طالوت خوانده و بعد از طالوت داوود و بعد از او سلیمان در بین آنان سلطنت کردند. </p> <p>و بعد از دوران سلطنت سلیمان مملکتشان قطعه قطعه و قدرت متمرکزشان تقسیم شد، ولی در عین حال پادشاهان بسیاری از قبیل رحبعام و ابیام و یربعام و یهوشافاط و یهورام و جمعی دیگر که روی هم سی و چند پادشاه می‌شوند، در بین آنان حکومت کردند. </p> <p>ولی قدرتشان هم چنان رو به ضعف و انقسام بود تا آنکه ملوک بابل بر آنان غلبه یافته و حتی در اورشلیم که همان بیت المقدس است، دخل و تصرف کردند و این واقعه در حدود ششصد سال قبل از مسیح بود، در همین اوان بود که شخصی به نام <em>بخت‌نصر</em>  <em>نبوکد نصر</em>  حکومت بابل را به دست گرفت و چون یهود از اطاعت او سر باز زد، لشگرهای خود را به سرکوبی آنان فرستاد، لشگر یهودیان را محاصره و سپس بلاد آنان را فتح کرد و خزینه‌های سلطنتی و خزائن هیکل (مسجد اقصی) را غارت نمود و قریب به ده هزار نفر از ثروتمندان و اقویا و صنعتگرانشان را گرد آورده و با خود به بابل برد و جز عده‌ای از ضعفا و فقرا در آن سرزمین باقی نماندند و بخت نصر آخرین پادشاه بنی اسرائیل را که نامش صدقیا بود به عنوان نماینده خود در آن سرزمین به سلطنت منصوب کرد، به شرطی که از وی اطاعت کند. </p> <p>و قریب به ده سال جریان بدین منوال گذشت تا آنکه صدقیا در خود مقداری قدرت و شوکت احساس نموده، از سوی دیگر محرمانه با بعضی از فراعنه مصر رابطه برقرار نمود، به تدریج سر از اطاعت بخت نصر برتافت. </p> <p>رفتار او بخت نصر را سخت خشمگین ساخت و لشگری عظیم به سوی بلاد وی گسیل داشت، لشگر بلاد صدقیا را محاصره نمود، مردمش به داخل قلعه‌ها متحصن شدند و مدت تحصن حدود یک سال و نیم طول کشید و در نتیجه قحطی و وبا در میان آنان افتاد و بخت نصر هم چنان بر محاصره آنان پافشاری نمود، تا همه قلعه‌های آنان را بگشود و این در سال پانصد و هشتاد قبل از میلاد مسیح بود، آن گاه دستور داد تمامی اسرائیلیان را از دم شمشیر بگذرانند و خانه‌ها را ویران و حتی خانه خدا را هم خراب کردند و هر علامت و نشانه‌ای که از دین در آنجا دیدند از بین بردند و هیکل را با خاک یکسان نموده، به صورت تلی خاک<code class="page" rel="3,485"/> در آوردند، در این میان تورات و تابوتی که تورات را در آن می‌نهادند نابود شد. </p> <p>تا حدود پنجاه سال وضع به همین منوال گذشت و آن چند هزار نفر که در بابل بودند نه از کتابشان عین و اثری بود و نه از مسجدشان و نه از دیارشان، به جز تله‌هایی خاک باقی نمانده بود. </p> <p>و پس از آنکه کورش یکی از ملوک فارس بر تخت سلطنت تکیه زد و با مردم بابل کرد آنچه را که کرد، و در آخر بابل را فتح نمود و داخل آن سرزمین گردید، اسرای بنی اسرائیل را که تا آن زمان در بابل تحت نظر بودند آزاد کرد و عزرای معروف که از مقربین درگاهش بود امیر بر اسرائیلیان کرد و اجازه داد تا برای آنان کتاب تورات را بنویسد و هیکل را بر ایشان تجدید بنا کند و ایشان را به مرامی که داشتند برگرداند و عزرا در سال چهار صد و پنجاه و هفت قبل از میلاد مسیح، بنی اسرائیل را به بیت المقدس برگردانید و سپس کتب عهد عتیق را برایشان جمع نموده و تصحیح کرد و این همان توراتی است که تا به امروز در دست یهود دائر است،  (این سرگذشت از کتاب <em>قاموس کتاب مقدس</em> تالیف مستر هاکس آمریکایی همدانی و ماخذ دیگری از تواریخ گرفته شده). و خواننده عزیز بعد از دقت در این داستان متوجه می‌شود که توراتی که امروز در بین یهود دائر است سندش به زمان‌ موسی ع متصل نمی‌شود و د رمدت پنجاه سال سند آن قطع شده و تنها به یک نفر منتهی می‌شود و او عزرا است که اولا شخصیتش برای ما مجهول است و ثانیا نمی‌دانیم کیفیت اطلاعش و دقت و تعمقش چگونه بوده، و ثالثا نمی‌دانیم تا چه اندازه در نقل آن امین بوده و رابعا آنچه به نام اسفار تورات جمع آورده از کجا گرفته و خامسا در تصحیح غلطهای آن به چه مستندی استناد جسته است. </p> <p>و این حادثه شوم، آثار شوم دیگر ببار آورد و آن این بود که باعث شد عده‌ای از دانش‌پژوهان و تاریخ‌نویسان غربی به کلی موسی ع را انکار نموده، هم خود آن جناب هم ماجرایی که در زمان او رخ داده و معجزاتش را افسانه معرفی کنند و بگویند در تاریخ کسی به نام موسی نبوده، هم چنان که نظیر این حرف را در باره عیسای مسیح زده‌اند، لیکن از نظر اسلام هیچ مسلمانی نمی‌تواند وجود این دو پیامبر را انکار کند، برای اینکه قرآن شریف تصریح به وجودشان نموده (و قسمت‌هایی از سرگذشتشان را آورده است.) </p><h3>2-داستان مسیح و انجیل</h3> <p> یهود نسبت به تاریخ قومیت خود و ضبط حوادثی که در اعصار گذشته داشتند مهتم هستند و با این حال اگر تمامی کتب دینی و تاریخی آنان را مورد تتبع و دقت قرار دهی، نامی<code class="page" rel="3,486"/> از مسیح عیسی بن مریم نخواهی یافت، نه تنها تحریف شده اخبار آن جناب را نیاورده‌اند، بلکه اصلا نام او و کیفیت ولادتش و ظهور دعوتش و سیره زندگیش و معجزاتی که خدای تعالی به دست او ظاهر ساخت و خاتمه زندگیش که چگونه بوده، آیا او را کشتند و یا به دار آویختند و یا طوری دیگر بوده، حتی یک کلمه از این مطالب را ذکر نکرده‌اند، باید دید چرا ذکر نکرده‌اند؟ و چه باعث شده که سرگذشت آن جناب بر یهود مخفی بماند، آیا به راستی از وجود چنین پیامبری اطلاع نیافته‌اند؟ و یا عمدا خواسته‌اند امر او را پنهان بدارند؟ قرآن کریم از یهودیان نقل کرده که مریم را قذف کردند، یعنی او را در حامله شدنش به عیسی (العیاذ باللَّه)، نسبت زنا داده‌اند و نیز نقل کرده که یهود ادعا دارد عیسی را کشته است: <span class="aya" rel="4_156-157" data-words="1-48">و بکفرهم و قولهم علی مریم بهتانا عظیما، و قولهم إنا قتلنا المسیح عیسی ابن مریم رسول الله و ما قتلوه و ما صلبوه، و لکن شبه لهم، و إن الذین اختلفوا فیه، لفی شک منه ما لهم به من علم، إلا اتباع الظن و ما قتلوه یقینا</span><span class="footnote" rel="1" title="و به خاطر کفرشان و اینکه در باره مریم سخنی گفتند که بهتانی عظیم بود و اینکه گفتند: ما مسیح عیسی بن مریم فرستاده خدا را کشتیم، با اینکه نه او را کشتند و نه به دار آویختند بلکه امر مسیح بر آنان مشتبه شد و کسانی که در باره وی اختلاف می‌کنند در عقائد خود شک دارند و هیچ علمی ندارند، تنها مدرکشان ظن است نه اینکه یقین داشته باشند که او را کشته‌اند سوره نساء، آیه ۱۵۷&quot;">*</span>. </p> <p>با در نظر گرفتن این آیه آیا ادعایی که کرده‌اند که ما او را کشتیم (با اینکه در کتبشان یک کلمه از مسیح نیامده) مستند به داستانی بوده که سینه به سینه در بین آنان می‌گشته و در داستانهای قومی خود نقل می‌کردند؟ نظیر بسیاری از داستان‌های اقوام دیگر که در کتب آنان نامی از آنها نیامده ولی بر سر زبان‌هایشان جاری است، که البته به خاطر اینکه سند صحیحی ندارد از اعتبار خالی است، و یا اینکه این سرگذشت‌ها را از پیروان خود مسیح یعنی نصارا شنیده‌اند و چون در بین مسیحیان مسلم بوده و مکرر داستان آن جناب و ولادتش و ظهور دعوتش را شنیده بودند، هر چه در این باره گفته‌اند در حقیقت در باره شنیده‌های خود گفته‌اند، از آن جمله به مریم ع تهمت زدند و نیز ادعا کردند که مسیح را کشته‌اند و همانطور که گفتیم هیچ دلیلی بر این حرفهای خود ندارند، اما قرآن به طوری که با دقت در آیه قبلی به دست می‌آید، از این سخنان چیزی را صریحا به ایشان نسبت نداده، به جز این ادعا را که گفته‌اند: ما مسیح را کشته‌ایم و به دار نیاویخته‌ایم و آن گاه فرموده که یهودیان هیچ مدرک علمی بر این گفتار خود نداشته، بلکه خود در گفتار خویش تردید دارند و خلاصه در بین آنها اختلاف هست. </p> <p>و اما حقیقت آنچه از داستان مسیح و انجیل و بشارت در نزد نصارا ثابت است، این   <code class="page" rel="3,487"/> است که داستان مسیح ع و جزئیات آن از نظر مسیحیان به کتب مقدسه آنان یعنی انجیل‌های چهارگانه منتهی می‌شود که عبارتند از: انجیل متی و انجیل مرقس و انجیل لوقا و انجیل یوحنا و کتاب اعمال رسولان که آن نیز نوشته لوقا است و عده‌ای از قبیل رساله‌های بولس، بطرس، یعقوب، یوحنا و یهوذا که اعتبار همه آنها نیز به انجیل‌ها منتهی می‌شود، بنا بر این لازم است به وضع همان چهار انجیل بپردازیم. </p> <h3> <span class="title" rel="3_79 3_80">انجیل‌های چهار گانه</span> </h3> <p> اما انجیل متی: قدیمی‌ترین انجیل‌ها است و بطوری که بعضی از مسیحیان گفته‌اند، تصنیف این کتاب و انتشارش در سال 38 میلادی بوده، بعضی دیگر آن را بین 50 تا 60 دانسته‌اند، پس این انجیل (که از بقیه انجیل‌ها قدیمی‌تر است) به اعتراف خود مسیحیان بعد از مسیح نوشته شده، مدرک ما در این مدعا کتاب قاموس الکتاب المقدس<span class="footnote" rel="1" title="نقل از عبد الوهاب نجار در کتاب قصص الانبیاء از کتاب مروج الاخبار فی تراجم الاخیار  تالیف بطرس قرماج">*</span> ماده <em>متی</em>  تالیف مستر هاکس است. </p> <p>و محققین از قدما و متاخرین ایشان بر آنند که این کتاب در اصل به زبان عبرانی نوشته شد و سپس به زبان یونانی و سایر زبان‌ها ترجمه شده است و تازه نسخه اصلی و عبرانی آن هم مفقود شده، پس آنچه ترجمه از آن به جای مانده مجهول الحال است و معلوم نیست مترجم آن کیست، مدرک ما در این ادعا کتاب <em>میزان الحق</em><span class="footnote" rel="2" title="میزان الحق">*</span> است، البته صاحب قاموس الکتاب المقدس هم با تردید به آن اعتراف نموده است. </p> <p>و اما انجیل مرقس: این شخص شاگرد بطرس بوده و خود از حواریین نبوده و چه بسا که گفته‌اند وی انجیل خود را به اشاره بطرس و دستور وی نوشته و او معتقد به خدایی مسیح نبوده<span class="footnote" rel="3" title="قابوس">*</span>، و به همین جهات بعضی از ایشان گفته‌اند: مرقس انجیل خود را برای عشایر و دهاتیان نوشته و لذا مسیح را به عنوان رسولی الهی و مبلغی برای شرایع خدا معرفی کرده، در قاموس الکتاب المقدس این مساله را آورده، می‌گوید: گفتار پیشینیان به حد تواتر رسیده که مرقس انجیل خود را به زبان رومی نوشته و آن را بعد از وفات بطرس و بولس منتشر کرده و لیکن آن طور که باید و شاید اعتبار ندارد، برای اینکه ظاهر انجیل وی این است که آن را برای اهل قبائل و دهاتیان نوشته نه برای شهرنشینان، و مخصوصا رومیان،  (خواننده عزیز در این عبارت دقت فرماید)، و به       <code class="page" rel="3,488"/> هر حال مرقس، انجیل خود را در سال 61 میلادی یعنی شصت و یک سال بعد از میلاد مسیح نوشته است. </p> <p>و اما انجیل لوقا؟ لوقا نیز از حواریین نبوده و اصلا مسیح را ندیده و خودش کیش نصرانیت را به تلقین بولس پذیرفته و بولس خودش مردی یهودی و بر دشمنی با نصرانیت تعصب داشته و مؤمنین به مسیح را اذیت و امور را علیه آنان واژگونه می‌کرده‌ و ناگهان و به اصطلاح امروز 180 درجه تغییر جهت داده و ادعا کرده که وقتی دچار غش شده، در حال غش مسیح او را لمس کرده و از در ملامت گفته است!: چرا اینقدر پیروان مرا اذیت می‌کنی و در همان حال به مسیح ایمان آورده و مسیح به وی ماموریت داده، تا مردم را به انجیلش بشارت دهد. </p> <p>مؤسس نصرانیت حاضر چنین کسی است، او است که ارکان مسیحیت حاضر را بنا نهاده<span class="footnote" rel="1" title="خواننده محترم به ماده &lt;em&gt;بولس&lt;/em&gt; از کتاب قاموس الکتاب المقدس مراجعه نماید">*</span>، وی تعلیم خود را بر این اساس بنا نهاده که ایمان آوردن به مسیح برای نجات کافی است و هیچ احتیاجی به عمل ندارد و خوردن گوشت مردار و گوشت خوک را بر مسیحیان حلال و ختنه کردن و بسیاری از دستورات تورات را بر آنان تحریم نموده<span class="footnote" rel="2" title="به کتاب اعمال الرسل و الرسائل تالیف بولس مراجعه نمائید">*</span>، با اینکه انجیل نیامده بود مگر برای اینکه کتاب آسمانی قبل، یعنی تورات را تصدیق کند و جز چند چیز معدود را که در آن حرام بود حلال نکرد و کوتاه سخن اینکه عیسی ع آمده بود تا شریعت تورات را که دچار سستی شده بود قوام بخشد و منحرفین و فاسقان از آن را به سوی آن برگرداند، نه اینکه عمل به تورات را باطل نموده، سعادت را منحصر در ایمان بدون عمل کند. </p> <p>و لوقا انجیل خود را بعد از انجیل مرقس نوشته و این بعد از مرگ بطرس و بولس بود و جمعی تصریح کرده‌اند به اینکه انجیل لوقا، مانند سایر انجیل‌ها الهامی نبوده، هم چنان که مطالب اول انجیل او نیز بر این معنا دلالت دارد. </p> <p>در آنجا آمده: ای ثاوفیلای عزیز، از آنجایی که بسیاری از مردم کتب قصص را که ما عارف بدان هستیم مورد اتهام قرار دادند و ما اخباری را که داریم از دست اولی‌ها گرفتیم که خود ناظر حوادث بوده و خدام دین خدایند، لذا مصلحت دیدم که من نیز کتابی در قصص بنویسم، چون من تابع هر چیزم (یعنی از هر داستانی روایتی از گذشتگان دارم) و دلالت این کلام بر اینکه کتاب لوقا نظریه خود او است نه اینکه به او الهام شده باشد روشن است و این معنا از رساله الهام تالیف مسترکدل نیز نقل شده است. </p> <p>     <code class="page" rel="3,489"/> و جیروم تصریح کرده که بعضی از پیشینیان در دو باب اول این کتاب یعنی انجیل لوقا شک کرده‌اند، چون در نسخه‌ای که در دست فرقه مارسیونی موجود است، این دو باب نوشته نشده و إکهارن هم در صفحه 95 از کتاب خود بطور جزم گفته<span class="footnote" title="از صفحه، ۴۳">*</span> تا 47 از باب 22 انجیل لوقا الحاقی است و باز اکهارن در صفحه 61 از کتابش گفته: در معجزاتی که لوقا در کتاب خود آورده، بیان واقعی و کذب روایتی با هم مخلوط شده و نویسنده دروغ و راست را به هم آمیخته، تا در نقل مطالب مبالغات شاعرانه را بکار گرفته باشد و عیب اینجا است که دیگر امروز تشخیص دروغ از راست کار بسیار دشواری شده و آقای کلی‌می‌شیس گفته: انجیل متی و مرقس با هم اختلاف در نسخه دارند، ولی هر جایی که سخن هر دو یکی باشد، قول آن دو بر قول لوقا ترجیح داده می‌شود.<span class="footnote" rel="1" title="نقل از قصص الانبیاء نجار صفحه ۴۷۷">*</span> و اما انجیل یوحنا، بسیاری از نصارا گفته‌اند، که این یوحنا همان یوحنا پسر زبدی شکارچی یکی از دوازده شاگرد مسیح است که آنان را حواریین می‌گویند و این همان کسی است که در بین شاگردان مورد علاقه شدید مسیح قرار داشت،  (به کتاب قاموس الکتاب المقدس ماده یوحنا مراجعه فرمائید). </p> <p>و نیز گفته‌اند: که <em>شیرینطوس</em> و <em>ابیسون</em> و مریدان این دو، به خاطر اینکه معتقد بودند که مسیح بیش از یک انسان مخلوق نیست، به شهادت اینکه وجودش بر وجود مادرش سبقت نداشت، لذا اسقف‌های آسیا و غیر ایشان در سال 96 بعد از میلاد مسیح نزد یوحنا جمع شدند و از او خواهش کردند برایشان انجیلی بنویسد و در آن مطالبی درج کند که دیگران در انجیل‌های خود ننوشته‌اند و به نوعی خصوصی و بیانی مشخص و بدون ابهام ماهیت مسیح را بیان کند و یوحنا نتوانست خواهش آنان را رد نماید.<span class="footnote" rel="2" title="نقل در قصص الأنبیاء از کتاب جرجس زوین فتوحی لبنانی">*</span> البته کلماتشان در تاریخ ترجمه‌ها و زبان‌هایی که این انجیل با آن زبان‌ها نوشته شده مختلف است، بعضی‌ها گفته‌اند<span class="footnote" title="در سال، ۶۵">*</span> میلادی نوشته و بعضی تاریخ آن را سال 96 و بعضی سال 98 دانسته‌اند. </p> <p>و جمعی از ایشان گفته‌اند: اصلا این انجیل به وسیله یوحنای شاگرد مسیح نوشته نشده، عده‌ای گفته‌اند: نویسنده آن طلبه‌ای از طلاب مدرسه اسکندریه بوده،  (این معنا را از جلد هفتم کتاب <em>کاتلک هرالد</em> چاپ سنه 1844 میلادی صفحه 205 و او از <em>استاد لن</em> از     <code class="page" rel="3,490"/> کتاب قصص نقل کرده‌اند، در کتاب قاموس هم در ماده یوحنا به آن اشاره شده است. </p> <p>بعضی دیگر معتقدند که تمامی این انجیل و رساله‌های یوحنا تالیف خود او نیست بلکه بعضی از مسیحیان آن را در قرن دوم میلادی نوشته و به دروغ به یوحنا نسبت داده‌اند تا مردم را بفریبند.<span class="footnote" rel="1" title="نقل از کتاب فاروق جلد اول و او از کتاب قصص و او از &lt;em&gt;برطشنیدر&lt;/em&gt; ">*</span> بعضی دیگر معتقدند که انجیل یوحنا در اصل بیست باب بوده و بعد از مرگ یوحنا کلیسای <em>أفاس</em> باب بیست و یکم را از خودش به آن افزوده است.<span class="footnote" rel="2" title="نقل از مدرک قبلی">*</span> </p><h3> <span class="title" rel="3_79 3_80">بی اعتباری انجیل‌های چهار گانه از لحاظ سند و مجهول الحال بودن آنها</span> </h3> <p> این بود حال و وضع انجیل‌های چهارگانه و اگر بخواهیم از این طرق و راویان قدر متیقن بگیریم، تمامی سندهای این انجیل‌ها به هفت نفر منتهی می‌شود: 1-متی 2-مرقس 3-لوقا 4-یوحنا 5-بطرس 6-بولس 7-یهوذا، و اعتماد همه به انجیل‌های چهارگانه اول است و اعتماد آن چهار انجیل هم به یکی است که از همه قدیم‌تر و سابق‌تر است و آن انجیل متی است که در گذشته گفتیم اصلش مفقود شده و معلوم نیست ترجمه انجیل متای فعلی از کیست؟ و آیا با اصل مطابق است یا نه؟ و اعتماد نویسنده آن به چه مدرکی بوده؟ و اساس تعلیمات دینی او بر چه عقیده‌ای بوده؟ آیا قائل به <em>رسالت</em> مسیح بوده و یا به  <em>الوهیت</em> او؟. در انجیلهای موجود، شرح حالی آمده که در بنی اسرائیل مردی ظهور کرد که ادعا می‌کرد: عیسی پسر یوسف نجار است و برای دعوت بسوی اللَّه قیام کرد و او ادعا می‌کرده که پسر خداست، و بدون داشتن پدری، در جنس بشر متولد شد. و پدر او، وی را فرستاده تا با دار آویز شدنش، و یا کشته شدنش، عوض گناهان مردم باشد. و نیز ادعا کرده که مرده زنده می‌کند، و کور مادرزاد و برصی و دیوانگان را شفا داده، جن را از کالبد دیوانگان بیرون می‌کند و او دوازده شاگرد داشته، که یکی از آنان، متی صاحب انجیل بوده، که خدا به آنان برکت داد و برای دعوت ارسالشان کرد، تا دین مسیح را تبلیغ کنند و... </p> <p>پس این بود خلاصه همه سرو صداهای دعوت مسیحیت که بر پهنای شرق و غرب زمین پیچیده است. و همانطور که دیدید، تمامی حرفها به یک خبر واحد منتهی شد، که صاحب آن خبر واحد هم معلوم نیست که کیست؟ اسم و رسمش مجهول و عین و وصفش مبهم است. </p> <h3> <span class="title" rel="3_79 3_80">عدم اعتبار کتب مسیحیت باعث شده است بعضی منکر وجود خارجی عیسی و بعضی معتقد به وجود دو عیسی شوند</span> </h3> <p> و این وهن و بی‌پایگی عجیب که در آغاز این قصه است باعث شده که بعضی از دانشمندان حر و آزاده اروپا ادعا کنند که عیسی بن مریم اصلا یک شخص خیالی است، که     <code class="page" rel="3,491"/> دین تراشان بمنظور تحریک مردم علیه حکومت‌ها و یا بنفع حکومتها در ذهن مردم ترسیم کرده‌اند. و اتفاقا این معنا با یک موضوع خرافی که شباهت کاملی در همه شؤون با قصه عیسی داشته، تایید شده و آن موضوع <em>کرشنا</em> بوده، که بت‌پرستان قدیم هند ادعا می‌کرده‌اند پسر خدا بوده و از لاهوت خدا نازل شده، و خود را محکوم بدار کرده و بدار آویخته شده، تا فدای مردم و کفاره گناهان آنها باشد، و از وزر و عذاب گناهانشان رهایی بخشد. درست مانند حرفهایی که مسیحیان در باره مسیح می‌گویند،  (طابق النعل بالنعل)  (که ان شاء اللَّه داستانش بزودی می‌آید). </p> <p>و نیز باعث آن شد که جمعی از دانشمندان انتقادگر، بگویند در تاریخ دو نفر بنام مسیح بوده‌اند: یکی مسیحی که بدار آویخته نشده و دیگری مسیحی که بدار آویخته شد و بین این دو مسیح بیش از پنج قرن فاصله است، و تاریخ میلادی که مبدأ تاریخ امروز ما یعنی سال 1956 است، با ظهور هیچیک از این دو مسیح تطبیق نمی‌شود. چون مسیحی که بدار آویخته نشده، دویست و پنجاه سال جلوتر از آن بوده و حدود شصت سال زندگی کرده است. و مسیح دوم که بدار آویخته شده، بیش از دویست و نود سال بعد از این مبدأ تاریخی بظهور رسیده، و او سی و سه سال زندگی کرده است.<span class="footnote" rel="1" title="این داستان را بطور مفصل، زعیم فاضل &lt;em&gt;بهروز&lt;/em&gt; در کتابی که جدیدا پیرامون بشارتهای نبویه نوشته، آورده است">*</span> و من امیدوارم، فراز دیگری از این کتاب را در تفسیر آیات آخر سوره نساء بیاورم. و قدر متیقنی که فعلا برای ما اهمیت دارد، این است که اثبات کنیم، تاریخ میلادی مسیحیت مبدأ درستی نداشته، بلکه (باعتراف خود مسیحیت) دستخوش اختلال است. </p> <p>علاوه بر این، همانطور که گفتیم، خود مسیحیت اقرار دارد که تاریخ میلادیش با میلاد مسیح انطباق ندارد. و این خود یک سکته تاریخی است. </p> <h3> <span class="title" rel="3_79 3_80">امور دیگری که موجب تردید در باره انجیل‌های مسیحیت می‌شوند</span> </h3> <p> علاوه بر آنچه گذشت، امور دیگری هم هست که انسان را در باره انجیلهای مسیحیت دچار تردید می‌کند. مثلا گفته می‌شود که در دو قرن اول و دوم، انجیلهای دیگری وجود داشته که بعضی آنها را تا صد و چند انجیل شمرده‌اند که انجیلهای معروف چهار عدد از آنها است چیزی که هست، کلیسا همه آنها را تحریم کرد الا این چند انجیل را که توجه فرمودید. از این جهت باین چهار انجیل قانونیت دادند که با تعلیم کلیسا موافقت داشته است. از آن جمله  <em>شیلسوس</em> فیلسوف در قرن دوم، نصارا را در کتاب خود <em>الخطاب الحقیقی</em> ملامت کرده که   <code class="page" rel="3,492"/> با انجیلها بازی کرده و آنچه دیروز در آن نوشته بودند امروز محو کرده‌اند، امروز می‌نوشتند، فردا محو میکردند. و در سال 384 میلادی <em>بابا داماسیوس</em> دستور داد، ترجمه جدیدی از عهد قدیم و جدید لاتینی نوشته شود تا در همه کلیساهای دنیا قانونیت پیدا کند، چون پادشاه آن روز  (تیودوسیس) از مخاصمات و بگومگوهای اسقف‌ها در باره مطالب انجیل‌های گوناگون به تنگ آمده بود و این ترجمه که نامش <em>فولکانا</em> نهاده شد، به اتمام رسید که ترجمه‌ای بود از خصوص انجیل‌های متی و مرقس و لوقا و یوحنا. و ترتیب دهنده این چهار انجیل گفته بود: بعد از آنکه ما چند نسخه یونانی قدیم را با هم مقابله کردیم، این ترتیب را به آن دادیم، باین معنا که آنچه را که بعد از تنقیح و بررسی مغایر با معنا تشخیص دادیم حذف کردیم، و بقیه را همانطور که بود بحال خود باقی گذاشتیم. آن گاه همین ترجمه که مجمع <em>تریدنتینی</em> آن را در سال 1546 یعنی بعد از یازده قرن تثبیت کرده بود، در سال 1590 سیستوس پنجم آن را تخطئه کرد و دستور داد نسخه‌های جدیدی طبع شود. باز کلیمنضوس هشتم این نسخه را هم تخطئه نموده، دستور داد نسخه‌ای تنقیح شده که امروز در دست مردم کاتولیک است طبع شود.<span class="footnote" rel="1" title="نقل از تفسیر جواهر، ج ۲، ص ۱۲۱، طبع دوم">*</span> و از جمله آن انجیل‌هایی که نسخه‌هایش جمع‌آوری شد، انجیل برنابا است که یک نسخه از آن چند سال قبل کشف شد و به عربی و فارسی ترجمه شد، و این انجیلی است که تمامی داستانهایش مطابق داستانی است که قرآن کریم در باره مسیح، عیسی بن مریم آورده است و این انجیل به خط ایتالیایی پیدا شد و دکتر خلیل سعاده آن را در مصر ترجمه کرد. و دانشمند فاضل <em>سردار کابلی</em> آن را در ایران به زبان فارسی برگردانید. </p> <p>و عجیب اینجاست که مواد تاریخیه‌ای که از غیر یهود هم نقل شده، از جزئیاتی که انجیل به دعوت مسیح نسبت می‌دهد، از قبیل فرزندی عیسی برای خدا، و مساله فدا و غیر این دو ساکت است. مورخ آمریکایی معروف، یعنی هندریک ویلم‌وان‌لون در تالیف خود که در باره تاریخ بشر نوشته، از کتابی و نامه‌ای نام می‌برد که طبیب اسکولابیوس کولتلوس رومی در تاریخ 62 میلادی به برادرش <em>جلادیوس أنسا</em> نوشته، که مردی ارتشی بود و در ارتش روم در فلسطین خدمت می‌کرد و در آن نوشت که من در روم برای معالجه بر بالین بیماری رفتم که نامش بولس بود و از کلام او تحت تاثیر قرار گرفتم، او مرا بسوی مسیحیت دعوت کرد و شمه‌ای از اخبار مسیح و دعوت او را برایم گفت. ولی رابطه من با او قطع شد و دیگر او را ندیدم تا آنکه بعد از مدتی جستجو شنیدم، در <em>أوستی</em> بقتل رسیده است. اینک از تو که در فلسطین هستی   <code class="page" rel="3,493"/> می‌خواهم از اخبار این پیغمبر اسرائیلی که بولس خبر داده بود و از خود بولس اطلاعاتی کسب کرده‌ام، برایم بفرستی. </p> <p> <em>جلادیوس أنسا</em> بعد از شش هفته، نامه‌ای از اورشلیم، از اردوگاه روم، به برادرش  اسکولابیوس کولتلوس طبیب نوشت: که من از عده‌ای از پیر مردان این شهر و سالخوردگانش خبر عیسی مسیح را پرسیدم، ولی دریافتم که دوست ندارند پاسخ سؤالم را بدهند.  (و این در سال 62 میلادی بوده و قهرا افرادی که وی از آنها سؤال می‌کرده، پیر مرد بودند.) تا آنکه روزی به زیتون‌فروشی برخوردم، از او پرسیدم: چنین کسی را می‌شناسی؟ او در پاسخ، روی خوش نشان داد و مرا به مردی راهنمایی کرد بنام یوسف، و گفت که این مرد از پیروان و از دوستداران اوست و کاملا به اخبار مسیح بصیر و آگاه است البته اگر محذوری برایش نباشد جوابت را میدهد. در همان روز به تفحص پرداختم و بعد از چند روز او را یافتم که پیر مردی بسیار سالخورده بود و معلوم شد، در قدیم و ایام جوانیش در بعضی از دریاچه‌های این اطراف ماهی صید می‌کرده است. و این مرد با سن و سال زیادش، دارای مشاعری صحیح و حافظه‌ای خوب بود و تمامی اخبار و قضایایی که در عمرش دیده، و در ایام اغتشاش و فتنه رخ داده بود، برایم تعریف کرد از آن جمله، گفت: یکی از استانداران قیصر روم، یعنی <em>تی‌بریوس</em> در فلسطین حکمرانی می‌کرد، و سبب آمدنش به اورشلیم این شد که در آن ایام، در اورشلیم فتنه‌ای بپاخاست و <em>فونتیوس فیلاطوس</em> بدانجا سفر کرد، تا آتش فتنه را خاموش کند، و جریان فتنه این بود که مردی از اهل ناصره بنام ابن نجار مردم را علیه حکومت می‌شوراند، ولی وقتی ماجرای ابن نجار متهم را تحقیق کردند معلوم شد که وی جوانی است عاقل و متین. و هرگز کار خلافی که مستوجب سیاست باشد نکرده و آنچه در باره‌اش گزارش داده‌اند، صرف تهمت بوده و این تهمت را یهودیان به وی زدند. چون با او بسیار دشمن بودند، و بهمین انگیزه به حاکم یعنی فیلاطوس اطلاع داده بودند که این جوان ناصری می‌گوید: هر کس بر مردم حکومت کند چه یونانی باشد و چه رومی، و چه فلسطینی، اگر با عدالت و شفقت بر مردم حکم براند، نزد خدا مثل کسی خواهد بود که عمر خود را در راه مطالعه کتاب خدا و تلاوت آیات آن سر کرده باشد.  و گویا این سخنان در دل <em>فیلاطوس</em> مؤثر افتاد، و تیر دشمنان به سنگ خورد. ولی از سوی دیگر یهودیان بر کشتن عیسی و اصحابش اصرار داشتند و در برابر معبد شورش بپا کردند که باید آنان را تکه تکه کنند. لا جرم بنظرش رسید، صلاح این است که این جوان نجار را دستگیر نموده، زندانی کند تا بدست مردم و در غوغای آنان کشته نشود. </p> <p>فیلاطوس با همه کوششی که کرد عاقبت نفهمید علت ناراحتی مردم از عیسی<code class="page" rel="3,494"/> چیست؟ و هر وقت‌ با مردم در باره او صحبت و نصیحت میکرد و علت شورش آنان را می‌پرسید، بجای اینکه علت را بیان کنند، سر و صدا می‌کردند که او کافر است، او ملحد است، او خائن است. و بالأخره کوشش فیلاطوس بجایی نرسید تا در آخر رأیش بر این قرار گرفت که با خود عیسی صحبت کند او را احضار کرد، و پرسید که مقصود تو چیست؟ و چه دینی را تبلیغ می‌کنی؟ عیسی پاسخ داد: من نه حکومت می‌خواهم، و نه کاری به کار سیاست دارم، من تنها می‌خواهم حیات معنوی و روحانیت را ترویج کنم. اهتمام من به امر حیات معنوی بیش از اهتمام به زندگی جسمانی است. و من معتقدم، انسان باید بیکدیگر احسان کند و خدای یگانه را بپرستد، خدایی که برای همه ارباب حیات از مخلوقات حکم پدر را دارد. </p> <p>فیلاطوس که مردی دانشمند و آگاه بمذهب رواقیین و سایر فلاسفه بود، دید در سخنان عیسی جای هیچ اشکالی و انگشت بند کردن نیست. و به همین جهت برای بار دوم تصمیم گرفت، این پیامبر سلیم و متین را از شر یهود نجات داده، حکم قتل او را به امروز و فردا واگذارد. </p> <p>اما یهود حاضر نمی‌شد و رضایت نمی‌داد، که عیسی بحال خودش واگذار شود. بلکه در بین مردم شایع کردند که فیلاطوس هم فریب دروغهای عیسی و سخنان پوچ او را خورده و می‌خواهد به قیصر خیانت کند. و شروع کردند استشهادی بر این تهمت تهیه نموده و طومارهایی نوشتند و از قیصر خواستند تا او را از حکومت عزل کند. اتفاقا قبل از این هم فتنه‌ها و انقلابهای دیگر در فلسطین بپا شده بود و در دربار قیصر قوای با ایمان بسیار کم بود، و آن طور که باید نمی‌توانستند مردم را ساکت کنند و قیصر از مدتها پیش به تمامی حکام و سایر مامورین خود دستور داده بود که با مردم طوری رفتار نکنند که ایشان ناگزیر به شکایت شوند، و از قیصر ناراضی گردند. </p> <p>بدین جهت فیلاطوس چاره‌ای ندید، مگر اینکه جوان زندانی را فدای امنیت عمومی کند و خواسته مردم را عملی سازد. اما عیسی از کشته شدنش کمترین جزع و بی‌تابی نکرد، بلکه بخاطر شهامتی که داشت با آغوش باز از آن استقبال نمود، و قبل از مرگش از همه آنهایی که در کشتنش دخالت داشتند، درگذشت، آن گاه حکم اعدامش تنفیذ شد، و بر بالای دار جان سپرد، در حالی که مردم مسخره‌اش می‌کردند، و سب و ناسزایش می‌گفتند. </p> <p> <em>جلادیوس آنسا</em> در خاتمه نامه‌اش نوشته: این بود آنچه یوسف از داستان عیسی بن- مریم برایم تعریف کرد، در حالی که می‌گفت و می‌گریست و وقتی خواست با من خدا حافظی کند، مقداری سکه طلا تقدیمش کردم، اما او قبول نکرد و گفت: در این حوالی کسانی هستند که از من فقیرترند، به آنها بده. من از او، احوال رفیق بیمارت بولس را پرسیدم، هر چه نشانی دادم بطور مشخص او را نشناخت. تنها چیزی که در باره او گفت، این بود که او مردی<code class="page" rel="3,495"/> خیمه‌دوز بود، و در آخر از این شغلش دست کشید، و به تبلیغ این مذهب جدید پرداخت، مذهب رب رؤوف و رحیم الهی که بین او و بین (یهوه) معبود یهود که پیوسته نامش را از علمای یهود می‌شنویم، از زمین تا آسمان فرق هست. </p> <p>و ظاهرا بولس، نخست به آسیای صغیر، و سپس به یونان سفر کرده و همه جا به بردگان و غلامان و کنیزان می‌گفته که: همه شما فرزندان پدرید، و پدر همه شما را دوست می‌دارد، و رأفت می‌ورزد، و سعادت به طبقه معینی از مردم اختصاص ندارد، بلکه شامل همه مردم می‌شود، چه فقیر و چه غنی. به شرط اینکه اغنیا با مردم به برادری رفتار نموده و با طهارت و صداقت زندگی کنند. </p> <p>این بود خلاصه مطالبی که مورخ آمریکایی (هندریک ویلم‌وان‌لون) در تالیف خود  (تاریخ بشر) از نامه نام برده، آورده است. </p> <p>البته نامه طولانی‌تر از این بود، ما نقاط برجسته‌ای که در فقره‌های این نامه بود و به بحث ما ارتباط داشت نقل کردیم‌و </p><h3> <span class="title" rel="3_79 3_80">ظهور دعوت مسیحیت بعد از خود عیسی علیه السلام بوده است</span> </h3> <p> تامل در مضمون جمله‌های این نامه، این معنا را برای اهل تامل روشن می‌سازد که ظهور دعوت مسیحیت بعد از خود عیسی بوده، و جز ظهور دعوت پیامبری به رسالتی از ناحیه خدای تعالی چیزی نبوده، و در این دعوت سخنی از ظهور الهیت بظهور لاهوت و نازل شدن آن بر یهود، و نجات دادن یهودیان بوسیله فداء، به چشم نمی‌خورد. </p> <p>و نیز بر می‌آید که عده‌ای از شاگردان عیسی و یا منتسبین به عیسی از قبیل بولس و شاگردهای شاگردانش بعد از داستان دار، به اقطار مختلف زمین یعنی هند و آفریقا و روم و سایر نقاط سفر کرده‌اند، و دعوت مسیحیت را انتشار داده‌اند. و لیکن از داستان دار فاصله زیادی نگذشته بوده که بین این شاگردان در مسائل اصولی تعلیم اختلاف افتاده، مسائلی از قبیل لاهوت مسیح، و خدایی او، و مساله کفایت ایمان به مسیح از عمل کردن به احکام شریعت موسی، و اینکه آیا دین مسیح دین اصیل و ناسخ دین موسی است و یا آنکه تابع شریعت تورات و مکمل آنست؟. از همین جا اختلاف‌ها و فرقه فرقه شدن‌ها آغاز شده، و کتاب اعمال رسولان و سایر رساله‌های بولس که در اعتراض به نصارا نوشته، به این حقیقت اشاره دارد. </p> <h3> <span class="title" rel="3_79 3_80">سهم بزرگ جوامعی مانند روم، هند، چین و مصر و... که مسیحیت در آنها گسترش یافته، در اعتقاد به تثلیث و ظهور لاهوت در ناسوت و مساله تفدیه</span> </h3> <p> و آنچه واجب است که مورد دقت قرار گیرد این است که امت‌هایی که دعوت مسیحیت برای اولین بار در بین آنان راه یافته و گسترش پیدا کرده از قبیل روم و هند و...، قبلا امتی وثنی صابئی، یا برهمایی و یا بودایی بودند، و در آن مذاهب اصولی از مذاق تصوف از جهتی و از فلسفه برهمنی از جهت دیگر حکمفرما بود، و همه آنها سهمی وافر از این اعتقاد داشتند که لاهوت در مظهر ناسوت ظهور کرده است. <code class="page" rel="3,496"/> و نیز اصول عقاید مسیحیت یعنی سه‌گانه بودن‌ واحد، و نازل شدن لاهوت در لباس ناسوت، و اینکه لاهوت عذاب و بدار آویخته شدن را پذیرفت<span class="footnote" rel="1" title="کشتن بوسیله دار-صلیب-از رسوم بسیار قدیم است، و مخصوص کسانی بوده که جرمشان زیاد و گناهشان شنیع باشد و این یکی از شدیدترین طرق مجازات بوده بطوری که مردم از شنیدن دار چندش کرده و می‌رمیدند و طریقه دار زدن، اینطور بوده که از دو عدد تیر چوبی که بالای یکی از وسط دیگری می‌گذشته و چیزی به شکل صلیب معروف درست می‌کردند بطوری که با قامت یک انسان که بر آن حمل می‌کنند، منطبق باشد آن گاه انسان محکوم را روی آن خوابانیده، دستهایش را به دو طرف چوبه افقی میخکوب و پاهایش را بدو طرف چوب عمودی، یا با میخ و یا با طناب می‌بستند آن گاه چوب را بلند کرده، طرف پائین آن را در چاله‌ای می‌کاشتند، بطوری که از کف زمین تا کف پای محکوم، یک متر (دو ذراع) فاصله باشد">*</span> تا فدا و کفاره گناهان خلق شود، در بت‌پرستان قدیم هند و چین و مصر و کلدان و آشور و فرس بر سر زبانها بوده، و همچنین در بت‌پرستان قدیمی غرب از قبیل رومیان و اسکاندیناویان و غیر ایشان سابقه داشته، و کتبی که در ادیان و مذاهب قدیم نوشته شده از وجود چنین عقائدی خبر داده است. <span class="phrase">از آن جمله <em rel="fa_3_79_19-19" data-sentence="11:213">دوان</em> در کتاب خود (خرافات تورات و ادیانی دیگر چون تورات) نوشته است: اینک نظری به هند می‌افکنیم و می‌بینیم که بزرگترین و معروف‌ترین عبادت لاهوتیشان تثلیث است، و این تعلیم را به زبان بومی خود <em>تری مورتی</em> می‌گویند.</span> و این نامی است مرکب از دو کلمه به لغت سنسکریتی، یکی <em>تری</em> یعنی سه تا، و یکی <em>مورتی</em> یعنی هیات‌ها و اقنوم‌ها، و این سه اقنوم عبارتند از:1-برهما،2-فشنو،3-سیفا، که در عین اینکه سه اقنومند، یک چیزند و وحدت از آنها منفک نیست، و در نتیجه به عقیده آنان این یک چیز، معبود واحدی است. </p> <p>آن گاه می‌گوید: برهما به عقیده آنان پدر، و فشنو پسر، و سیفا روح القدس است. و اضافه می‌کند: که نامبردگان، سیفا را <em>کرشنا</em> می‌خوانند، یعنی رب مخلص، و روح عظیمی که  <em>فشنو</em> از او متولد می‌شود.  (و این کرشنا، همان <em>کرس</em> ، -بزبان انگلیسی به معنای مسیح مخلص-است.) پس فشنو، همان الهی است که در ناسوت زمین ظهور کرده تا مردم را نجات دهد. پس او یکی از اقانیم سه‌گانه است که روی هم <em>اله</em> واحدند. </p> <p>و نیز اضافه می‌کند که: هندیان بعنوان رمز، اقنوم سوم را به شکل کبوتر می‌کشند، عینا </p> <p>یک روز یا چند روز بهمین حال می‌ماند، آن گاه هر دو پایش را قطع می‌کردند، تا بر سردار بمیرد. و یا از دار پائین آورده و به قتلش می‌رساندند. و البته محکوم را قبل از آویختن بدار، با شلاق و یا قطع لب و بینی و انگشتان و عورت، شکنجه نیز می‌کردند. و این برای هر قومی که یکی از آنان چنین محکومیتی پیدا می‌کرده، بدترین ننگ بوده است.  <code class="page" rel="3,497"/> همانطور که مسیحیان آن را رمز آن می‌دانند. </p> <p>مستر <em>فابر</em> هم در کتاب خود (اصل الوثنیه)<span class="footnote" rel="1" title=" ؟">*</span> می‌گوید: ثالوث (سه تایی) را در بین هندیها نیز می‌یابیم، آنها هم به این عقیده معتقدند و خدا را مرکب می‌دانند از: برهما، و فشنو، و سیفا. و این ثالوث را نزد بودائیان نیز می‌بینیم، چون آنها هم می‌گویند <em>بوذ</em> معبودی است دارای سه اقنوم و همچنین بوذیو (جنسیت) می‌گویند <em>جیفاء</em> مثلث اقانیم است. </p> <p>و سپس اضافه می‌کند که: چینی‌ها هم بوذه را عبادت می‌کنند و آن را <em>فو</em> می‌دانند، و می‌گویند: <em>فو</em> سه اقنوم است، همانطور که هندیها می‌گفتند. </p> <p>دوان، در همان<span class="footnote" rel="2" title=" ؟">*</span> کتاب می‌گوید: کشیشان کلیسای منفیس مصر برای مبتدئینی که تازه می‌خواهند دروس دینی را بیاموزند از ثالوث مقدس اینطور تعبیر می‌کنند که اولی دومی را خلق کرد و دومی سومی را، آن گاه هر سه یکی شدند بنام ثالوث مقدس. و روزی تولیسو، پادشاه مصر از کاهن عصر خویش <em>تنیشوکی</em> خواهش کرد، اگر کاهنی بزرگتر از خودش و قبل از خودش سراغ دارد بگوید و نیز پرسید: آیا بعد از او کاهنی بزرگتر از او خواهد بود؟ کاهن در پاسخ گفت: بله پیدا می‌شود کسی که بزرگتر است و او خداست که قبل از هر چیز است. </p> <p>و پس از او کلمه است و با آن دو روح القدس است. و این سه چیز یک طبیعت دارند و در ذات واحدند. و از این سه چیز، یک چیز نیروی ابدی صادر شده. پس برو ای فانی، ای صاحب زندگی کوتاه. </p> <p> <em>بونویک</em> هم در کتاب خود (عقائد قدماء المصریین)<span class="footnote" rel="3" title=" ؟">*</span> می‌گوید: عجیب و غریب ترین حرفها که در دیانت مصریها انتشار عمومی پیدا کرده، این است که معتقدند به لاهوت کلمه، و اینکه هر چیزی و هر موجودی بواسطه کلمه آن موجود شده، و کلمه از اللَّه صادر شده، و در عین حال همان اللَّه است. </p> <p>این بود عین گفتار بونویک، که انجیل یوحنا<span class="footnote" rel="4" title=" ؟">*</span> با آن آغاز شده است. </p> <p> <em>هیجین</em> هم در کتاب خود (انگلو<span class="footnote" rel="5" title=" ؟">*</span> ساکسون) می‌گوید: فارسیان متروس را، کلمه و واسطه و نجات بخش ایرانیان می‌دانستند. و از کتاب ساکنان اروپای قدیم نقل می‌کند           <code class="page" rel="3,498"/> که نوشته است: وثنی‌های قدیم معتقد بودند که معبود، مثلث الاقانیم است. و ساده‌تر بگویم، خدا دارای سه اقنوم است. </p> <p>و باز از یونانیها و رومیان و فنلاندیها و اسکاندیناویها نیز همان داستان ثالوث را نقل می‌کند. و نیز اعتقاد به کلمه را از کلدانیها و آشوریها و فنیقی‌ها نقل کرده است. </p> <p>و دوان سابق الذکر در همان کتابش (خرافات تورات و ادیانی نظیر آن) صفحه 181 تا 182 مطلبی نقل کرده که خلاصه ترجمه‌اش این است:  اعتقاد و تصور اینکه یکی از آلهه و خدایان، وسیله نجات بشر شده، به اینکه خود را بکشتن دهد، اعتقادی است بسیار قدیمی در میان هندوها و وثنی مذهبان و دیگران.  وی سپس شواهدی بر این معنا نقل کرده است از آن جمله می‌گوید: هندوان معتقدند که <em>کرشنا</em> مولود بکر-که نفس اله فشنو است. فشنویی که باعتقاد آنان نه ابتدا دارد و نه انتها. </p> <p>-از در مهر و عطوفت حرکتی کرد، تا زمین را از سنگینی گناهانی که تحمل کرده نجات دهد. </p> <p>ناگزیر به زمین آمد و با دادن قربانی از ناحیه خود، انسان را نجات داد. <em> و نیز می‌گوید: </em> مستر مور عکس کرشنا را در حالی که بدار آویخته شده بود به همان شکلی که در کتب هنود تصویر شده یعنی انسانی که دو دست و دو پایش بدار میخکوب شده، و بر روی پیراهنش عکس یک قلب وارونه‌ای از انسان تصویر شده کشیده است. و نیز نوشته که عکس کرشنا بصورت انسانی آویخته شده بدار، در حالی که تاجی از طلا بسر دارد، دیده شده است. و اتفاقا نصارا در باره مسیح نیز، هم نوشته‌اند و هم معتقدند که وقتی بدار آویخته شد، تاجی از خار بر سر داشت. </p> <p> <em>هوک</em> صاحب سفرنامه نیز در سفرنامه<span class="footnote" rel="1" title="سفرنامه هوک ج اول، صفحه ۳۲۶">*</span> خود نوشته: هندوهای بت‌پرست معتقدند که بعضی از خدایان بصورت انسانی متجسد شده، و برای نجات انسان از خطاهایش، قربانی تقدیم کرده‌اند. </p> <p>و نیز می‌گوید: نویسنده کتاب <em>هنود</em> آقای <em>موریفورلیمس</em> در کتاب خود<span class="footnote" rel="2" title="سفرنامه هوک صفحه ۲۶">*</span> نوشته: هندوهای بت‌پرست، معتقد به خطیئه اصلی هستند، از جمله شواهدی که دلالت بر وجود چنین اعتقادی در ایشان دارد، این است که در مناجات‌ها و توسلاتی که بعد از <em>کیاتری</em> دارند، آمده که، ای معبود من، اینک من گنه‌کار و مرتکب خطا شده‌ام، و طبیعتی شریر دارم، مادرم     <code class="page" rel="3,499"/> مرا به گناه حامله شد، پس مرا نجات بده، ای صاحب دیدگان حندقوقیه، و خلاصی بخش خاطئین از گناهان، و از آثار شوم آن. </p> <p>و کشیش <em>جورج‌کوکس</em> در کتاب خود <em>دیانت‌های قدیمی</em> ، آنجا که سخن از هندوها دارد، می‌گوید: هندوها، خدای خود <em>کرشنا</em> را توصیف می‌کنند به اینکه او شجاعی با شهامت و ذخیره‌ای برای بشر بود، و پر بود از لاهوت، برای اینکه خود را پیشکش کرد، تا عوض باشد از گناه گنه‌کاران. </p> <p> <em>هیجین</em> هم از اولین فرد اروپایی که پا به سرزمین نپال و تبت نهاد، یعنی آقای  اندارادا الکروزوبوس نقل کرده که در باره اله <em>اندرا</em> که او را می‌پرستند گفته: او خون خود را به چوبه دار ریخت، و میخ‌دار دست و پایش را سوراخ کرد، تا بشر را از گناهانش خلاصی ببخشد. و هم اکنون عکس دار در کتب آنان موجود است. </p> <p>و در کتاب <em>جورجیوس</em> راهب، عکس یعنی تصویر اله <em>اندرا</em> در حالی که بر بالای دار کشیده شده، موجود است. البته به شکل صلیبی که اضلاع آن از حیث عرض، متساوی و از حیث طول، مختلف است. باین معنا که بالای دار کوتاه‌تر از پائین آن است. و در بالای دار صورت سر و گردن <em>اندرا</em> کشیده شده، و اگر صورت سر و گردن او نبود، هیچ بیننده بذهنش نمی‌رسید که این صورت شخص بدار آویخته شده است. و اما آنچه از بودائیان در بوذه نقل شده، از تمام جهات بیشتر از سایر مذاهب با معتقدات نصارا انطباق دارد، حتی بودائیان، بودای خود را مسیح و مولود یگانه و خلاصی بخش عالم نامیده‌اند و میگویند: بودا، انسانی کامل و در عین حال الهی کامل است که در قالب ناسوت و جسمیت درآمده است تا خود را بدست ذبح بسپارد و قربانی شود و بدین وسیله کفاره گناهان بشر باشد و بشر را از گناهان خلاصی بخشد. و در نتیجه آنها در برابر گناهانشان عقاب نشوند، و علاوه بر آن، وارث ملکوت آسمانها گردند، و این معنا را بسیاری از علمای غرب آورده‌اند. از آن جمله <em>بیل</em> در کتاب خود و <em>هوک</em> در سفرنامه خود، و <em>موالر</em> در کتاب (تاریخ الاداب السنسکریتی) خود و غیر ایشان است. خواننده عزیز، اگر بخواهد، از همه منقولات اطلاع حاصل کند، به تفسیر المنار<span class="footnote" rel="1" title="صفحه ۲۳-۳۳">*</span> جلد ششم، تفسیر سوره نساء و به کتابهای دائرة المعارف، و کتاب عقائد الوثنیة فی الدیانة النصرانیة و غیر اینها مراجعه نماید این بود چکیده و بلکه نمونه‌ای از عقیده تجسم لاهوت در قالب ناسوت، و داستان بدار آویخته شدن برای فدا گشتن و کفاره گناهان   <code class="page" rel="3,500"/> خلق گردیدن، در دیانت‌های قدیم، قبل از ظهور مسیحیت و گسترش یافتن آن در پهنای زمین. </p> <p>پس دیگر جای تردید برای خواننده عزیز باقی نماند که قبل از آنکه مسیحیت دعوت خود را آغاز کند و مبلغین آن در پهنای زمین راه یابند، این عقاید در دل مردم دنیا رسوخ یافته بود و با مسلم شدن این معنا، بخاطر مدارکی که از نظر گذشت، آیا این احتمال را نمی‌دهید که داعیان و مبلغین مسیحیت (برای اینکه دعوت خود را بخورد مردم آن روز بدهند) اصول و فروع مسیحیت را گرفته، در قالب وثنیت ریختند، تا دلهای مردم را به خود متمایل کرده و بتوانند تعلیمات خود را بخورد مردم بدهند، و مردم بتوانند آن تعلیمات را هضم کنند؟ این احتمال را کلمات بولس و غیر او نیز تایید می‌کنند، که به حکما و فلاسفه حمله آورده، و بطور کلی از طرق استدلالهای عقلی غیبگویی می‌کنند، و می‌گویند: إله رب بلاهت ابلهان را بر تفکر عقلا ترجیح می‌دهد. </p> <h3> <span class="title" rel="3_79 3_80">به جهت عجز از دعوت بر اساس مبانی عقلی و عقلایی، مبلغین مسیحیت اساس دعوت خود را بر مکاشفه و رهبانیت قرار دادند و اصول و فروع مسیحیت را در قالب وثنیت ریختند</span> </h3> <p> و این نیست مگر بخاطر اینکه این مبلغین با تعلیمات (پوچ و خرافی) خود در حقیقت در برابر عقل و مکاتب تعقل و استدلال صف‌آرایی کرده و به جنگ عقل برخاسته‌اند. و لذا اهل تعقل و استدلال این دعوت را رد نموده‌اند به اینکه هیچ راهی برای پذیرفتن آن، و بلکه برای تصور صحیح آن نیست. تا چه رسد به اینکه بعد از تصور، آن را بپذیریم.  (سه تا شدن یکی و یکی شدن سه تا قابل تصور نیست، تا چه برسد به قبول آن) و لذا مبلغین مسیحیت چاره‌ای جز این ندیدند که اساس دعوت خود را بر مکاشفه و پر شدن از روح مقدس بگذراند.<span class="footnote" rel="1" title="(یعنی تمام مردم دنیا برای پذیرفتن دین مسیحیت باید قبلا صاحب کشف و کرامت بشوند، تا آن وقت بفهمند کشیش چه می‌گوید در اینجا این سؤال پیش می‌آید که صرفنظر از عملی نبودن این در تمامی افراد بشر، بی‌سواد و با سواد، شهری و صحرایی، با کدام مکتب به این مقام برسند؟ و در تحت چه تعلیماتی صاحب کشف بشوند؟ و اگر بفرض محال چنین تعلیمی تمام مردم جهان را به این مقام رسانید دیگر مردم چه حاجت به دعوت کشیش دارند؟ &lt;em&gt;مترجم&lt;/em&gt;)">*</span> آری مبلغین مسیحیت وقتی دیدند که نمی‌توانند با عقول بشر به جنگ و ستیز بپردازند، همان کاری را کردند که جاهلان از متصوفه کردند، یعنی طریقه‌ای را بدست گرفتند غیر طریقه و روش عقل. </p> <p>علاوه بر این بطوری که کتاب (اعمال الرسل و التواریخ)<span class="footnote" rel="2" title="اعمال الرسل و التواریخ">*</span> حکایت می‌کند، مبلغین مسیحیت رهبانیت و ترک دنیا را شعار خود نموده، از وطن خود چشم پوشیده، دوره گردی را کار خود کردند، و از این راه دعوت مسیحیت را گسترش دادند و در هر سرزمینی مورد استقبال عوام     <code class="page" rel="3,501"/> آن سرزمین قرار گرفتند، و سر موفقیتشان و مخصوصا در امپراطوری روم، سرخوردگی مردم از وضع موجودشان بود. چون شیوع ظلم و تعدی و رواج احکام برده‌گیری و استعباد بیچارگان، و فاصله غیر قابل تحمل بین طبقه حاکمه و طبقه محکوم و بین آمر و مامور، و نابرابری عمیق بین زندگی اغنیاء و اهل عیش و نوش و زندگی فقرا و مساکین و بردگان زمینه را برای قبول این دعوت فراهم کرده بود.  (مردم بجان آمده، دنبال راه نجاتی می‌گشتند، هر چند که به اصول آن راه نجات، پی نبرند.) </p><h3> <span class="title" rel="3_79 3_80">علت موفقیت دعوت به مسیحیت، در امپراطوری روم</span> </h3> <p> و اتفاقا دعوت مسیحیت از این جهت خواسته مردم را تامین می‌کرد، برای اینکه اولین دعوتی که مبلغین می‌کردند، دعوت به برادری، دوستی، تساوی حقوق، معاشرت نیکو در بین مردم، ترک دنیا و زندگی مکدر و ناپایدار آن و رو آوردن به زندگی پاکیزه و سعادتمندی بود که در ملکوت آسمان دارند. و درست به همین جهت بود که طبقه حاکم سلاطین‌ و قیصرها آن طور که باید اعتنایی به مبلغین نمی‌کردند البته در صدد اذیت و سیاست و طردشان هم بر نمی‌آمدند. </p> <p>همین وضع باعث شد که بدون سر و صدا و درگیری و تظاهرات، روز بروز عدد گروندگان به مسیحیت زیاد شود، و قوت و قدرت و شدت بیشتری یافته، تا آنجا که دامنه این دعوت به همه جای امپراطوری روم و به آفریقا و به هند و دیگر بلاد کشیده شد، جمعیت انبوهی باین دین درآمدند و کلیساها برپا شد، در کلیساها بروی مردم باز شد و با باز شدن هر کلیسا، دری از یک بتکده بسته گردید و مبلغین مسیحیت هیچگاه متعرض و مزاحم رؤسای وثنیت و هدم اساس این مرام نمی‌شدند و نیز هرگز پنجه به روی پادشاهان زمان و حکام ستمگر نمی‌کشیدند، و از کرنش در برابر آنها نیز ابایی نداشتند، احکام و دستورات آنان را مخالفت نمی‌کردند و چه بسا می‌شد که همین رفتار منجر به هلاکت و قتل و حبس و عذابشان می‌شد. پیوسته طایفه‌ای کشته و طایفه‌ای دیگر زندانی می‌شد و طایفه سوم تبعید و آواره می‌گشت. امر به همین منوال می‌گذشت، تا اوان امپراطوری <em>کنستانتین</em> رسید، او به کیش مسیحیت ایمان آورد، و ایمان خود را در بین ملت اعلام کرد و بلکه مسیحیت را دین رسمی اعلام نمود و در روم و کشورهای تابع روم، کلیساها ساخت و این در نیمه آخر قرن چهارم میلادی بود. و نصرانیت در کلیسای روم تمرکز یافت و از آنجا کشیش‌ها به اطراف و اکناف زمین اعزام می‌شدند تا در همه جا کلیساها و دیرها و مدرسه‌ها بسازند و انجیل را به مردم تعلیم دهند. </p> <h3> <span class="title" rel="3_79 3_80">بطلان و فساد مبنای دعوت مسیحی، موجب درگیری و مشاجره بین مدارس مسیحی و سپس مراقبت کلیسا و تفتیش عقائد گردید</span> </h3> <p> آنچه لازم است مورد توجه و دقت قرار گیرد، این است که مبلغین اساس دعوت خود را اصول مسلمه انجیل مثلا مساله پدر پسری، و روح القدس، و مساله دار و فداء و غیر ذلک قرار داده، آنها را اصل مسلم و غیر قابل بحث معرفی نموده، هر حرف دیگری را بر اساس آن مورد بحث<code class="page" rel="3,502"/> و تفسیر قرار دادند. و همین خود اولین اشکال و اولین ضعفی است که متوجه بحثهای دینی آنان می‌شود. و اولین دلیل بر سستی این تعلیمات است. برای اینکه استحکام هر بنائی به استحکام بنیان آنست و گرنه خود بنا و لو به هر جا که رسیده باشد، همچنین و لو دانه دانه‌های خشتش از سرب ریخته شده باشد. مع ذلک سستی و ضعف اساس خود را جبران نمی‌کند، و اساس مسیحیت<span class="footnote" rel="1" title="(با اینهمه کلیسا، و آن همه ثروت تمرکز یافته در کلیساها، و آن همه مبلغ و کشیش و آن همه کتاب و جزوه، و آن همه هزینه سنگین تبلیغاتی و آن همه گروندگانی که در دنیا دارد &lt;em&gt;مترجم&lt;/em&gt;)">*</span> غیر معقول بودن پایه‌ای که این دین روی آن ساخته شده، یعنی پایه تثلیث (یکی بودن سه تا و سه بودن یکی) و مساله دار، و فداء شدن را معقول نمی‌سازد. </p> <p>عده‌ای از دانشمندان مسیحی مذهب هم به این معنا اعتراف نموده‌اند که امری غیر معقول است. ولی در آخر آن را اینطور توجیه کرده‌اند که مسائل دینی را باید تعبدا قبول کرد، و این اختصاص به مسائل نامبرده در مسیحیت ندارد، چه بسا از مسائل سایر ادیان نیز هست که عقل آنها را محال می‌داند، و در عین حال مردم به آنها معتقدند. </p> <p>لیکن این توجیه، پندار فاسدی است که باز از همان اصل فاسد منشا گرفته، چگونه تصور می‌شود که یک دین بر حق باشد، و در عین حال اساس و پایه‌اش باطل و محال باشد؟ ما و هر عاقل دیگر اگر دینی را می‌پذیریم و تشخیص می‌دهیم که دین حق است، با عقل خود تشخیص می‌دهیم‌ و عقل این معنا را ممکن نمی‌داند که عقیده‌ای حق باشد، و در عین حال اصول آن باطل و محال باشد. و این خود تناقضی است صریح که از محالات اولیه عقل است. </p> <p>بلی، ممکن است دینی مشتمل بر امری باشد ممکن و غیر عادی، یعنی خارق العاده و خارج از سنت طبیعی و اما اشتمال آن بر محال ذاتی به هیچ وجه ممکن نیست. </p> <p>و همین طریقه بحثی که ذکر کردیم باعث شد که از همان اوائل انتشار دعوت نصرانیت و رو آوردن محصلین به ابحاث دینی در مدارس روم و اسکندریه و سایر مدارس مسیحیت، درگیری و مشاجره رخ دهد، کلیسا روز بروز مراقبت خود را در جلوگیری از این درگیریها و حفظ وحدت کلمه بیشتر نمود و مجمعی تشکیل داد که تا هر وقت از ناحیه بطریق و یا اسقفی حرف تازه و ناسازگاری پیدا شود، و در آن مجمع، یا آن بطریق و اسقف را قانع سازد و یا با چماق تکفیر و تبعید و حتی قتل، او را سر جای خود بنشاند.  (و به دیگران بفهماند که فضولی کردن در دین چه عواقبی را در بر دارد.) اولین مجمعی که باین منظور تشکیل شد، انجمن <em>نیقیه</em> بود که علیه <em>اریوس</em>    <code class="page" rel="3,503"/> تشکیل گردید. او گفته بود: اقنوم پسر ممکن نیست مساوی با اقنوم پدر باشد. بلکه اقنوم پدر- یعنی اللَّه تعالی-قدیم است، و-مسیح-، اقنوم پسر مخلوق و حادث است، لذا برای سرکوب کردن او و سخنانش سیصد و سیزده بطریق و اسقف در قسطنطنیه گرد هم جمع شده و در حضور قیصر آن روز یعنی <em>کنستانتین</em> به عقائد خود اعتراف نموده به کلمه واحده گفتند: ما ایمان داریم به خدای واحد پدر که مالک همه چیز و صانع دیدنیها و ندیدنیها است، و به پسر واحد یسوع مسیح پسر اللَّه واحد، بکر همه خلائق، پسری که مصنوع نیست بلکه اله حقی است از اله حق دیگر، از جوهر پدرش، آن کسی که به دست او همه عوالم و همه موجودات متقن شد، آن کسی که بخاطر ما و بخاطر خلاصی ما از آسمان آمد، و از روح القدس مجسم شد، و از مریم بتول-بکر-زائیده شد، و در ایام فیلاطوس بدار آویخته و سپس دفن شد و بعد از سه روز از قبر در آمد و به آسمان صعود نموده، در طرف راست پدرش نشست. و او آماده است تا بار دیگر بزمین بیاید و بین مردگان و زندگان داوری کند، و نیز ایمان داریم به روح القدس واحد، روح حقی که از پدرش خارج می‌شود. و ایمان داریم به معمودیه واحده،  (یعنی طهارت و قداست باطن) برای آمرزش خطایا، و ایمان داریم به جماعت واحده قدسیه‌ مسیحیت، جاثلیقیه، و نیز ایمان داریم به اینکه بدنهای ما بعد از مردن دوباره برمی‌خیزد<span class="footnote" rel="1" title="نقل از ملل و نحل شهرستانی">*</span> و حیات ابدی می‌یابد.<span class="footnote" rel="2" title="باین قسمت اشکال کرده‌اند که این مستلزم اعتقاد به معاد جسمانی است  (همان اعتقادی که مسلمانان دارند) و حال آنکه مسیحیت معاد را روحانی میداند، هم چنان که انجیلها هم بر آن دلالت دارند">*</span> این اولین انجمنی بود که برای این منظور تشکیل دادند، و بعد از آن انجمنهای بسیاری به منظور تبری و سرکوبی مذاهب دیگر مسیحیت از قبیل نسطوریه و یعقوبیه و الیانیه و الیلیارسیه، مقدانوسیه، سبالیوسیه، نوئتوسیه، بولسیه، و غیر اینها تشکیل یافت. </p> <p>و کلیسا هم چنان به تفتیش عقاید ادامه می‌داد، و هرگز در این کار خستگی، و در دعوت خود سستی بخرج نداد، بلکه روز بروز بقوت و سیطره خود می‌افزود، تا آنجا که در سال 496 میلادی موفق شد، سایر دول اروپا از قبیل فرانسه و انگلیس و اتریش، و بورسا، و اسپانیا، و   </p> <p>و من گمان دارم که انجیل دلالت دارد بر اینکه در قیامت لذائذ جسمانی دنیوی وجود ندارد، و اما این هم که دلالت داشته باشد بر اینکه انسان در قیامت صرف روح و بدون جسم باشد، در انجیل نیست، و انجیل بر چنین چیزی دلالت ندارد، بلکه از سخنان انجیل فهمیده می‌شود که انسان در قیامت موجودی نظیر ملائکه می‌شود که در بینشان ازدواج نیست. و ظاهر عهدین این است که خدا و ملائکه هم جسمند، تا چه رسد به انسان روز قیامت.  <code class="page" rel="3,504"/> پرتغال، و بلژیک، و هلند، و غیر آن را بسوی نصرانیت جلب کند. الا روسیه که بعدها به این دین گروید. </p> <h3> <span class="title" rel="3_79 3_80">اجمالی از سیر تاریخی مسیحیت و پیدایش انشعابات و مذاهب مختلف مسیحی</span> </h3> <p> از یک سو دائما کلیسا رو به پیشرفت و تقدم بود، و از سوی دیگر امپراطوری روم مورد حمله امتهای شمالی و عشایر صحرانشین اروپا قرار گرفت، و جنگهای پی در پی و فتنه‌ها این امپراطوری را تضعیف می‌کرد. تا آنجا که بومیان روم و اقوام حمله‌ور که بر روم استیلاء یافته بودند، بر این معنا توافق کردند که کلیسا را بر خود حکومت داده، زمام امور دنیا را هم بر او بسپارند، همانطور که زمام امور دین را در دست داشت. در نتیجه کلیسا هم دارای سلطنت روحانی و دینی شد و هم سلطنت دنیایی و جسمانی. و در آن ایام یعنی سال 590 میلادی، ریاست کلیسا بدست <em>پاپ گریگواگر</em> بود که باز در نتیجه کلیسای روم ریاست مطلقه بر همه عالم مسیحیت یافت.  (و نه تنها کلیساهای روم بلکه تمامی کلیساهای دنیا از کلیسای روم الهام می‌گرفت.) چیزی که هست چندی طول نکشید که امپراطوری روم به دو امپراطوری منشعب شد، امپراطوری روم غربی که پایتخت آن روم بود، و امپراطوری روم شرقی که پایتخت آن قسطنطنیه (استانبول) بود، و قیصرهای روم شرقی، خود را رؤسای دینی مملکت می‌دانستند، ولی کلیسای روم زیر بار این حرف نرفت، و همین مبدأ پیدایش انشعاب مسیحیت به دو مذهب کاتولیک (پیروان کلیسای روم) و ارتودوکس (پیروان کلیسای استانبول) گردید. </p> <p>امر به همین منوال گذشت، تا آنکه قسطنطنیه بدست آل عثمان فتح گردید، و قیصر روم  <em>بالی اولوکوس</em> از آخرین قیصرهای روم شرقی، و نیز کشیش آن روز در کلیسای ایاصوفیه کشته شدند. و بعد از کشته شدن قیصر روم این منصب دینی، یعنی ریاست کنیسه را قیصرهای روسیه ادعا نموده، گفتند ما آن را از قیصرهای روم به ارث می‌بریم، برای اینکه با آنها خویشاوندی سببی داریم، دختر به آنها داده، و از آنها دختر گرفته‌ایم، و در این ایام که قرن دهم میلادی بود، روس‌ها هم مسیحی شده بودند. و در نتیجه پادشاهان روسیه سمت کشیشی کلیساهای سرزمین خود را بدست آورده، تا از تبعیت کلیسای روم درآمدند، و این در سال 1454 میلادی بوده است. </p> <p>جریان تا حدود 5 قرن بهمین حال باقی ماند تا آنکه <em>تزارنیکولا</em> کشته شد و او آخرین قیصر روسیه بود که خودش و تمامی خانواده‌اش در سال 1918 میلادی بدست کمونیستها بقتل رسیدند. در نتیجه کلیسای روم تقریبا بحال اولش یعنی قبل از انشعابش برگشت.  (و دوباره به همه کلیساهای روم غربی و شرقی مسلط شد.) لیکن از سوی دیگر دچار تیره‌روزی شد و آن این بود که کلیسا در بحبوحه ترقی و اوج<code class="page" rel="3,505"/> قدرتش (در قرون وسطی) بر تمامی جهات زندگی مردم دست انداخته بود، و مردم بدون اجازه کلیسا هیچ کاری نمی‌توانستند بکنند. کلیسا از هر جهت دست و پای مردم را بسته بود، و وقتی کارد به استخوان مردم رسید طائفه‌ای از متدینین به انجیل، علیه کلیسا شورش کردند و خواستار آزادی شده، در آخر از پیروی رؤسای کلیسا، و پاپ‌ها درآمده، تعالیم انجیلی را طبق آنچه مجامعشان می‌فهمیدند و علماء و کشیش‌ها در فهم آن اتفاق داشتند، اطاعت می‌کردند، این طائفه را ارتدوکس خواندند. </p> <p>طائفه‌ای دیگر نه تنها از اطاعت رؤسا و پاپ‌ها درآمدند، بلکه در تعلیم انجیلی بکلی از اطاعت کلیسای روم سر باز زده، اعتنایی به دستورات صادره از آنان نکردند. اینها را پروتستان نامیدند، در نتیجه، عالم مسیحیت در آن روزها به سه شاخه منشعب شد: 1-کاتولیک که پیرو کلیسای روم و تعلیمات آنهایند.2-ارتدوکس که تابع تعلیمات کلیسای نام برده بودند، اما خود کلیسا را فرمان نمی‌بردند که قبلا گفتیم این شاخه بعد از انقراض امپراطوری روم و مخصوصا بعد از انتقال کلیسای قسطنطنیه از روم شرقی به مسکو پیدا شد.3-پروتستانت که بکلی از پیروی و هم تعلیم کلیسا سر باز زد، و طریقه‌ای مخصوص به خود پیش گرفت. و در قرن پانزدهم میلادی موجودیت خود را اعلام نمود. </p> <p>این بود اجمالی از سیر تاریخی مسیحیت، در زمانی قریب به بیست قرن و اشخاصی که به وضع این تفسیر بصیرت و آشنایی دارند، می‌دانند که منظور ما از نقل این مطالب، قصه‌سرایی نبود، بلکه چند نکته در نظر داشتیم، اول اینکه خواننده عزیز این کتاب نسبت به تحولات تاریخی که در مذهب مسیحیان رخ داده آشنا باشد، و خودش بتواند حدس بزند که فلان عقیده‌ای که در آغاز مسیحیت، در این دین وجود نداشته، از کجا بسوی آن راه یافته؟ آیا از این راه بوده که اشخاصی که دنبال دعوت کشیشها به دین مسیح در می‌آمدند، قبلا دارای مثلا عقیده تثلیث یا فداء و امثال آن بوده‌اند؟ و در کیش مسیحیت هم هم چنان آن عقاید را حفظ کرده‌اند؟ و خلاصه عامل وراثت آنها را بداخل تعلیمات انجیل‌ها راه داده؟ و یا از خارج مسیحیت بداخل آن سرایت کرده؟ و یا در اثر معاشرت و خلط مسیحی با غیر مسیحی، و یا در اثر اینکه یک مبلغ مسیحیت نمی‌خواهد کسی را از خود برنجاند، قهرا و بطور عادی با عقاید یک وثنی مذهب هم موافقت می‌کند، و یا اینکه داعیان مسیحیت دیده‌اند، جز با قبول آن عقاید نمی‌توانند دعوت مسیحیت را پیش ببرند؟ دوم اینکه قدرت‌نمایی کلیسا و مخصوصا کلیسای روم، در قرون وسطای میلادی به نهایت درجه‌اش رسید بطوری که هم بر امور دین مردم سیطره داشتند، و هم بر امور دنیای آنان، آنهم سیطره‌ای که تخت‌های سلطنتی اروپا به اشاره کلیسا<code class="page" rel="3,506"/> اداره می‌شد، شاه نصب می‌کردند، و شاه دیگر را عزل می‌نمودند.<span class="footnote" rel="1" title="(که می‌بینیم بر سر مسجد اقصی، سیل خون راه می‌اندازند، و مردم یک کشور مثلا اتیوپی بر سر اسلام و مسیحیت بجان هم می‌افتند، و در جای دیگر نهضتهایی دیگر می‌کنند &lt;em&gt;مترجم&lt;/em&gt;)">*</span> می‌گویند پاپ بزرگ، آن قدر قدرت یافته بود که وقتی یکی از پادشاهان نزدش آمده بود تا وی از گناهش بگذرد.  (چون یکی از کارهای کلیسا گناه بخشیدن است) او با پای خود تاج آن پادشاه را پرت کرد.<span class="footnote" rel="2" title="(که یکی از حروف الفبای آن، این است که از وضع موجود باید بهره گرفت، هر چه می‌خواهد باشد و حرف دیگرش، این است که هدف وسیله را توجیه می‌کند &lt;em&gt;مترجم&lt;/em&gt;)">*</span> و باز همان کتاب می‌نویسد: وقتی امپراطوری آلمان خطایی کرده بود و پاپ برای اینکه او را بیامرزد، دستور داد سه روز پای برهنه در جلو قصرش بایستد، با اینکه، فصل، فصل زمستان بود. </p> <h3> <span class="title" rel="3_79 3_80">اتهامات و دروغ پردازی‌های کلیسا در باره مسلمین در زمان جنگ‌های صلیبی و حتی پس از آن</span> </h3> <p> حکومت کلیسا مسلمانان را طوری برای مریدان خود توصیف و معرفی کرده بودند که بطور جدی معتقد شده بودند که دین اسلام دین بت‌پرستی است، این معنا از شعارهای جنگهای صلیبی و اشعاری که در آن جنگ برای شوراندن نصارا علیه مسلمانان می‌سرودند، کاملا بچشم می‌خورد. آری در طول این جنگ، که سالهای متمادی ادامه داشت، کلیسا شعرای خود را وادار می‌کرد، برای به هیجان آوردن سربازان خود علیه مسلمانان اشعاری مبنی بر اینکه مسلمانان چنین و چنانند و بت می‌پرستند، بسرایند. </p> <p> <em>هنری دوکاستری</em> در کتاب خود الدیانة الاسلامیه در فصل اولش می‌نویسد: مسلمانان بت می‌پرستند، و خود دارای سه اله‌اند که اسامی آنها بترتیب:1- <em>ماهوم</em> است که  <em>بافومید</em> و <em>ماهومند</em> نیز نامیده می‌شود، و این اولین الهه ایشان است که همان <em>محمد</em>  است.2-در رتبه دوم اله <em>ایلین</em> است که خدای دوم ایشان است.3-و در رتبه سوم اله  <em>ترفاجان</em> خدای سوم است. و چه بسا از کلمات بعضی مسلمانان استفاده شود که غیر این سه خدا دو خدای دیگر به نام‌های <em>مارتبان</em> و <em>جوبین</em> دارند لیکن این دو خدا در رتبه‌ای پائین‌تر از آن سه خدا قرار دارند، و مسلمانان خودشان می‌گویند، که محمد دعوت خود را بر دعوی الوهیت خود بنا نهاده، و چه بسا گفته‌اند: او برای خود، صنمی و بتی از طلا دارد. </p> <p>و در اشعاری که ریشار برای تحریک سربازان مسیحی فرانسه علیه مسلمین سروده، آمده: قیام کنید و ماهومند و ترفاجان را سرنگون ساخته و در آتش اندازید تا در بارگاه خدای خود تقرب جویید. <em> و در اشعار</em> رولان <em>در تعریف</em> ماهوم خدای مسلمانان آمده: در ساختن این خدا دقت کاملی بکار رفته، اولا آن را از طلا و نقره ساخته‌اند. و ثانیا آن قدر زیبا ساخته‌اند که اگر آن را   <code class="page" rel="3,507"/> ببینی یقین می‌کنی که هیچ صنعتگری ممکن نیست صورتی زیباتر از آن در خیال خود تصور کند، تا چه رسد به اینکه از عالم خیال و تصور بخارجش بیاورد، و چنین جثه‌ای عظیم و صنعتی زیبا را که در سیمایش آثار جلالت هویدا باشد، بسازد. آری ماهوم از طلا و نقره ریخته شده و آن قدر شفاف است که برقش چشم را می‌زند. آن گاه این خدا را بر بالای فیلی نهاده‌اند که از جواهرات ساخته شده، آنهم از زیباترین مصنوعات است، بطوری که داخل شکمش از ظاهر پیداست مثل اینکه بیننده از باطن آن فیل، نور و روشنایی احساس می‌کند و تازه همین فیل کذایی را جواهرنشان نیز کرده‌اند بطوری که هر یک از جواهرات، لمعان خاص بخود را دارد، آن جواهرات هم آن قدر شفاف است که باطنش از ظاهرش پیداست و در زیبایی صنعت، نظیرش یافت نمی‌شود. و چون این خدایان مسلمین در مواقع سختی و جنگ بایشان وحی می‌فرستد، لذا در بعضی از جنگها که مسلمانان فرار کردند، فرمانده نیروی دشمن دستور داد تا آنان را تعقیب کنند، تا شاید بتوانند اله ایشان را که در مکه است (یعنی محمد ص) را دستگیر سازند. </p> <p>بعضی از کسانی که شاهد این تعقیب بوده، می‌گوید: اله مسلمانان (یعنی محمد ص) به نزد مسلمین آمد، در حالی که جمعیتی انبوه از پیروانش، پیرامونش را گرفته بودند و طبل و شیپور و بوق و سرنا می‌نواختند، بوق و سرنایی که همه از نقره بود، آواز می‌خواندند و می‌رقصیدند، تا او را با سرور و خوشحالی به لشکرگاه آوردند، و خلیفه‌اش در لشکرگاه منتظر او بود. همین که او را دید بزانو ایستاد و شروع کرد به عبادت او و خضوع و خشوع در برابرش. <em> و نیز همین</em> ریشار <em>در وصف اله</em> ماهوم که وصفش را آوردیم، می‌گوید: ساحران یکی از افراد جن را مسخر خود کرده، او را در شکم این بت جای دادند، و آن جن، اول نعره می‌زند، و عربده می‌کشد، و بعد از آن با مسلمانان سخن می‌گوید، و مسلمین هم سراپا گوش می‌شوند. </p> <p>امثال این اتهامات در کتب کلیسا، در ایامی که تنور جنگهای صلیبی داغ بود، و حتی کتابهایی که بعد از آن جنگها تاریخ آنها را نوشته بسیار است، هر چند که آن قدر دروغهایشان شاخدار است که خواننده را هم به شک و شگفتی وا می‌دارد، بطوری که غالبا صحت آن مطالب را باور نمی‌کند، برای اینکه چیزهایی در آن کتابها می‌خواند که هیچ مسلمانی خوابش را هم ندیده، تا چه رسد به اینکه در بیداری دیده باشد. <code class="page" rel="3,508"/> </p><h3> <span class="title" rel="3_79 3_80">افول کلیسا و رشد الحاد و بی دینی، در اثر تعلیمات غلط مسیحیت</span> </h3> <p> سوم اینکه: خواننده متفکر، متوجه شود که تطورات چگونه بر دعوت مسیح مستولی گردید. و این دعوت در مسیرش در خلال قرون گذشته تا به امروز چه دگرگونیهایی بخود گرفته، و چگونه ملعبه هوسبازان شده، و بفهمد که عقاید بت‌پرستی را بطوری مرموز و ماهرانه وارد در دعوت مسیحیت کردند، اولا در حق مسیح، غلو نموده، او را موجودی لاهوتی معرفی نمودند و بعدا بتدریج سر از تثلیث و سه خدایی در آوردند. خدای پسر و پدر و روح، و در آخر مساله صلیب و فدا را هم ضمیمه کردند، تا در سایه آن عمل به شریعت را تعطیل نموده، به صرف اعتقاد اکتفاء کنند. همه اینها در آغاز بصورت دین و دستورات دینی صادر می‌شد، و زمام تصمیم‌گیری در آنها بدست کلیسا بود. کلیسا بود که تصمیم می‌گرفت، برای مردم نماز و روزه و غسل تعمید درست کند و مردم هم به آن عمل می‌کردند، ولی بی‌دینی و الحاد، همواره رو به قوت بود، چون وقتی قرار شد عمل به شرایع لازم نباشد، روح مادیت بر جامعه حکم‌فرما می‌شود که شد و به انشعابها منجر گردید تا آنکه فتنه پروتستانها بپا شد. و بجای احکام و شرایع دینی که هیچ ضابطه‌ای نداشت و هرج و مرج در آن حکمفرما بود، قوانین رسمی و بشری که اساس آن را حریت در غیر مواد قانون تشکیل می‌داد، جانشین احکام کلیسا شد، و قرار شد، مردم تنها رعایت قوانین کشوری را بکنند و در غیر موارد قانون، آزاد آزاد باشند و این باعث شد که تعلیمات مسیحیت روز بروز اثر خود را از دست بدهد، و در نتیجه بتدریج ارکان اخلاق و فضائل انسانیت متزلزل گردد. </p> <p>در اثر گسترش یافتن روح ماده‌پرستی و آزادی حیوانی، مساله شیوعیت و اشتراک پیدا شد و فلسفه ماتریالیسم دیالکتیک-یعنی مادیگری بدلیل منطق تحول-از راه رسید، و با چماق سفسطه خود، خدا و اخلاق فاضله و اعمال دینی را بکلی از زندگی بشر بیرون راند، و انسانیت معنوی جای خود را به حیوانیت مادی داد که خویی است ترکیب شده از درندگی و چرندگی. و دنیا هم با گامهایی بلند به سوی این تازه از راه رسیده بشتافت. </p> <p>خواهید پرسید، پس این همه نهضت‌های دینی که همه جای دنیا را فرا گرفته چیست.<span class="footnote" rel="1" title="نقل از مجله آمریکایی &lt;em&gt;لایف&lt;/em&gt; بشماره ۶ فوریه ۱۹۵۶">*</span> در پاسخ می‌گوئیم: همه اینها بازیهایی است، سیاسی که بدست رجال سیاست راه می‌افتد، تا آنها به اهداف و آرزوهای خود برسند، چون امروز مثل قدیم کشورگشایی با شمشیر انجام نمی‌شود، امروز فن و دانشی روی کار آمده بنام سیاست<span class="footnote" rel="2" title="مدرک سابق">*</span>. پس یک سیاستمدار حلقه هر     <code class="page" rel="3,509"/> دری را می‌کوبد و به هر سوراخ و پناهگاهی دست می‌اندازد. </p> <p>دکتر <em>ژوزف شیتلر</em> استاد علوم دینی در دانشگاه <em>لوتران</em> شیکاگو می‌گوید: نهضت دینی که اخیرا در آمریکا پیدا شده، چیزی جز تطبیق دین بر مظاهر تمدن جدید نیست، این سیاستمداران هستند که این نهضت را از پشت پرده هدایت و اداره می‌کنند، و می‌خواهند به مردم بفهمانند و بقبولانند که تمدن جدید هیچ تضادی با دین ندارد. </p> <p>چون احساس خطر کرده‌اند که اگر این معنا را با تلقین و بصورت یک نهضت دینی به مردم بقبولانند. فرداست که خود مردم متدین به دین واقعی (اگر فرضا روزی فرصت پیدا کنند) علیه این تمدن قیام می‌کنند. و اما اگر این نهضت دروغی و قلابی درست انجام شود، و فرضا روزی در گوشه‌ای از کشور، زمزمه نهضتی براه بیفتد، دیگر مردم به آن زمزمه اعتنایی نمی‌کنند، چون خودشان نهضت کرده‌اند، و دین خود را با تمدن روز تطبیق نموده‌اند.<span class="footnote" rel="1" title="در المنثور ج ۲ ص ۴۷ ط بیروت">*</span> دکتر <em>جرج فلوروفسکی</em> بزرگترین مدافع روسی کلیسای اورتودوکس هم در آمریکا گفته بود: تعلیمات دینی در آمریکا، تعلیمات جدی دینی نیست، بلکه دلخوشی گنگی است  (که مردم را از ننگ بی‌دینی برهاند.) دلیلش هم این است که اگر براستی نهضت حقیقی دین بود، باید متکی بر تعلیمات عمیق و واقعی می‌بود.<span class="footnote" rel="2" title="نقل از کتاب فتوحات اسلامی">*</span> پس خواننده عزیز، باید متوجه باشد که کاروان دین از کجا سر برآورد و در کجا پیاده شد. در آغاز بنام احیای دین (عقیده و اخلاق و اعمال) و یا به تعبیر دیگر (معارف و اخلاقیات و شرایع) سر برآورد و در بی‌دینی و لا مذهبی و لغو شدن تمامی احکام دین و روی آوری به مادیات و حیوانیت خاتمه یافت. و این تطور و تحول نبود. مگر بخاطر اولین انحرافی که از بولس سر زد، کسی که مردم قدیسش می‌خوانند، یا بولس حواریش می‌گویند آری، اگر مسیحیان این تمدن عصر حاضر را که به اعتراف دنیا انسانیت را به نابودی تهدید می‌کند، تمدن بولسی نام بگذارند، شایسته‌تر است. و بهتر می‌توان تصدیقش کرد، تا اینکه مسیح را قائد و رهبر این تمدن بشمارند و آن جناب را پرچمدار چنین تمدنی بدانند. </p> <h3>بحث روایتی‌ <span class="title" rel="3_79 3_80"> (روایاتی در باره شان نزول آیه کریمه: ما کان لبشر...) </span> </h3> <p> در تفسیر قمی در ذیل آیه: <span class="aya" rel="3_79" data-words="1-7">ما کان لبشر أن یؤتیه الله الکتاب</span> آمده که عیسی     <code class="page" rel="3,510"/> نگفته بود: که من شما را خلق کرده‌ام، پس به جای خدا بر من بندگی کنید. و لیکن فرموده بود: برای من ربانی شوید، یعنی علمایی ربانی.<span class="footnote" rel="1" title="نقل از کتاب فتوحات اسلامی">*</span> مؤلف قدس سره: در بیان قبلی ما قرائنی گذشت که این حدیث را تایید می‌کند، و اینکه امام فرمود: نگفته بود من شما را خلق کرده‌ام... بمنزله احتجاج است بر اینکه چنین چیزی را نگفته بوده. چون اگر گفته بود <em>مرا بپرستید</em> !باید قبلا خبر داده باشد که آفریدگار شما منم، و چنین خبری نداده است. </p> <p>و نیز در همان کتاب در تفسیر آیه: <span class="aya" rel="3_80" data-words="1-9">و لا یأمرکم أن تتخذوا الملائکة و النبیین أربابا...</span> آمده که امام فرمود: در قدیم قومی بودند که ملائکه را می‌پرستیدند و قومی از نصارا معتقد بودند که عیسی رب و خدا است. و یهود معتقد بودند عزیز پسر خداست. لذا خدای تعالی فرمود: عیسی شما را دستور نمی‌دهد که ملائکه و پیامبران را ارباب خود بگیرید.<span class="footnote" rel="2" title="تفسیر قمی ج ۱ ص ۱۰۶ ط قم">*</span> مؤلف قدس سره: بیان این نیز گذشت. </p> <p>و در الدر المنثور است که ابن اسحاق، و ابن جریر، و ابن منذر، و ابن ابی حاتم، و بیهقی در کتاب <em>دلایل</em> ، از ابن عباس روایت کرده‌اند که گفت: ابو رافع قرظی (از بنی قریظه که قبل از ورود به اسلام از یهودیان آنجا بوده.) گفت: وقتی احبار یهود و نصارای نجران نزد رسول خدا ص جمع شدند، و آن جناب ایشان را به اسلام دعوت کرد، گفتند ای محمد آیا می‌خواهی ترا بپرستیم آن طور که نصارا عیسی بن مریم را می‌پرستند؟، مردی از نصارای نجران که لقب رئیس به او داده بودند نیز همین سؤال را کرد و گفت: آیا از ما این را می‌خواهی؟ رسول خدا ص فرمود: معاذ اللَّه، پناه می‌برم بخدا از اینکه غیر خدا را بپرستیم و یا مردم را به پرستش غیر او دستور دهیم، خدای تعالی مرا به چنین چیزی مبعوث نکرده، و چنین دستوری به من نداده است. دنبال این پاسخ بود که این آیه نازل شد: <span class="aya" rel="3_79-80" data-words="1-48">ما کان لبشر أن یؤتیه الله الکتاب و الحکم و النبوة ثم یقول للناس کونوا عبادا لی من دون الله و لکن کونوا ربانیین بما کنتم تعلمون الکتاب و بما کنتم تدرسون.، و لا یأمرکم أن تتخذوا الملائکة و النبیین أربابا أ یأمرکم بالکفر بعد إذ أنتم مسلمون</span><span class="footnote" rel="3" title="در المنثور ج ۲ ص ۴۶ ط بیروت">*</span>. </p> <p>و نیز در همان کتاب آمده: که عبد بن حمید از حسن روایت کرده که گفت: بمن خبر دادند که مردی به رسول خدا ص گفته: یا رسول اللَّه، اینکه درست نیست که به     <code class="page" rel="3,511"/> شما سلام کنیم، آن طور که به یکدیگر سلام می‌کنیم. آخر تو با ما فرق داری، اجازه بده در هنگام تحیت برای تو بخاک بیفتیم، فرمود: نه، و لیکن اگر می‌خواهید پیامبر خود را احترام کنید، هر حقی را برای صاحبش بشناسید، چون جز برای خدا، برای احدی نباید سجده کرد. </p> <p>اینجا بود که آیه: <span class="aya" rel="3_79" data-words="1-7">ما کان لبشر أن یؤتیه الله الکتاب</span>... <span class="aya" rel="3_80" data-words="13-16">بعد إذ أنتم مسلمون</span> نازل گردید.<span class="footnote" rel="1" title="تفسیر قمی ج ۱ ص ۱۰۶ ط قم">*</span> مؤلف قدس سره: در سبب نزول این آیه داستانهایی دیگر غیر این دو داستان آمده و ظاهرا همه اینها از باب استنباط فکری راویان است، و ما قبلا بطور مفصل در این باره بحث کردیم، ممکن هم هست، چند قضیه سبب نزول یک آیه باشد و خدا داناتر است. </p> 
