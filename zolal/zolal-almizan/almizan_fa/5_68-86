<h3 class="ayas">سوره المائدة آیه‌های ۶۸ تا ۸۶</h3><code class="section" rel="5_68-86"/><h3>ترجمه آیات</h3> <p> <span class="trans" rel="5_68">بگو ای اهل کتاب شما بر دین و مسلکی که قابل اعتنا و اعتماد باشد نیستید و نخواهید بود تا آنکه تورات و انجیل را (که یکی از احکامش ایمان به محمد ص است) و آنچه را که از طرف پروردگارتان بسوی شما نازل شده، اقامه کنید.  (آنان علاوه بر اینکه اقامه نمی‌کنند) همین قرآنی که بتو نازل شده هر آینه طغیان و کفر بسیاری از آنان را زیادتر می‌کند، بنا بر این غمناک مباش بر قومی که کفر ورزیدند.  «۶۸» </span><span class="trans" rel="5_69">بدرستی منافقینی که بظاهر ایمان آوردند و آنان که یهودی‌گری را اختیار کردند و هم چنین بی‌دینان و نصارا هر کدام از آنان به خدا و روز جزا ایمان صحیح بیاورند و عمل صالح کنند ترسی بر ایشان نیست و (خداوند از کفر قبلیشان میگذرد) در آخرت اندوهی ندارند.  «۶۹» </span><span class="trans" rel="5_70">هر آینه و به تحقیق ما از بنی اسرائیل عهد و پیمان گرفتیم و بسویشان پیغمبرانی فرستادیم، هر وقت پیغمبری حکمی که مخالف با هوای نفسشان بود بر ایشان آورد عده‌ای را تکذیب و عده‌ای را به قتل رسانیدند.  «۷۰» </span><span class="trans" rel="5_71">و گمان کردند آزمایشی در کار نیست، در نتیجه کور و کر شدند. آن گاه خداوند از آنان گذشت بار<code class="page" rel="6,92"/> دیگر کثیری از آنها کر و کور شدند. و خداوند بینای به اعمال ایشان است.  «۷۱» </span><span class="trans" rel="5_72">هر آینه کافر شدند کسانی که گفتند محققا خداوند همان مسیح فرزند مریم است و مسیح خود گفت: ای بنی اسرائیل خدا را بپرستید که پروردگار من و پروردگار شما است. بدرستی حقیقت این است که کسی که شرک به خدا می‌ورزد محققا خداوند بهشت را بر او حرام کرده و جایش در آتش خواهد بود.  «۷۲» </span><span class="trans" rel="5_73">هر آینه کافر شدند کسانی که گفتند محققا خداوند سومی اقانیم سه‌گانه است. و حال آنکه هیچ معبودی جز خدای واحد نیست. و اگر دست از این گفته‌هایشان بر ندارند بطور حتم عذابی دردناک بجان کسانی می‌افتد که بر این گفته‌ها پافشاری نموده و هم چنان آن را ادامه میدهند.  «۷۳» </span><span class="trans" rel="5_74">آیا بسوی خدا بازگشت و استغفار نمی‌کنند؟ و حال آنکه خداوند غفور و رحیم است.  «۷۴» </span><span class="trans" rel="5_75">مسیح فرزند مریم، رسولی بیش نیست، قبل از او هم رسولانی بودند. و مادرش مریم صدیقه‌ای بود مانند سایر زنان صدیقه. این مادر و فرزند غذا می‌خوردند (و مانند سایر جانداران محتاج به غذا بودند). نگاه کن ببین چطور برای آنها آیات را بیان می‌نمائیم آن گاه ببین چگونه از شنیدن آن آیات روشن روی بر می‌تابند.  «۷۵» </span><span class="trans" rel="5_76">بگو آیا می‌پرستید بغیر خدا چیزی را که مالک نفع و ضرری برای شما نیستند و حال آنکه خداوند شنوا و دانا است؟ !.  «۷۶» </span><span class="trans" rel="5_77">بگو ای اهل کتاب در دین خود بغیر حق غلو مکنید، و هوسهای پیشینیان که محققا گمراه بودند و نفوس بسیاری را هم گمراه کردند و از طریق میانه منحرف شدند پیروی ننمایید.  «۷۷» </span><span class="trans" rel="5_78">از بنی اسرائیل آنان که کافر شدند بزبان داود و عیسی بن مریم لعنت و نفرین شدند. و این برای همان عصیانی بود که ورزیدند و اصولا مردمی تجاوز پیشه بودند.  «۷۸» </span><span class="trans" rel="5_79">مردمی بودند که از منکراتی که میکردند دست برنمی‌داشتند. راستی بد اعمالی انجام می‌دادند.  «۷۹» </span><span class="trans" rel="5_80">بسیاری از آنان را می‌بینی که دوست می‌دارند کسانی را که کافر شدند، چه بد توشه‌ایست که بدست خود برای خود پیش فرستادند، خود باعث شدند خداوند بر آنان خشم گرفته و در نتیجه در عذاب جاودانه بسر برند.  «۸۰» </span><span class="trans" rel="5_81">اینان اگر بخدا و به نبی او و به آنچه به نبی نازل شده ایمان می‌آوردند کفار را دوست نمی‌گرفتند، و لیکن بسیاریشان فاسقند.  «۸۱» </span><span class="trans" rel="5_82">هر آینه مییابی یهود و مشرکین را دشمن‌ترین مردم نسبت به کسانی که ایمان آوردند و هر آینه مییابی آنان که گفتند ما نصارائیم دوست‌ترین مردم نسبت به مؤمنین و این برای این جهت است که ملت نصارا قسیسین و رهبان دارند و اصولا مردمی هستند که تکبر نمی‌ورزند.  «۸۲» </span><span class="trans" rel="5_83">و وقتی که می‌شنوند قرآنی را که به رسول اللَّه نازل شده می‌بینی چشم‌هایشان پر از اشک می‌شود، برای خاطر اینکه حق را شناخته‌اند از این جهت دلهایشان نرم و اشکشان جاری میشود، می‌گویند، بار پروردگارا!ایمان آوردیم، پس ما را هم در سلک کسانی بنویس که شهادت به حقانیت دین دادند. <code class="page" rel="6,93"/> «۸۳» </span><span class="trans" rel="5_84"> چه خواهد بود برای ما اگر ایمان به خدا و بآنچه از حق به سوی ما نازل شده بیاوریم که خداوند ما را در سلک مردم صالح در آورد؟ !.  «۸۴» </span><span class="trans" rel="5_85"> (در نتیجه این رفتارشان) و به پاس این گفته‌هایشان خداوند بهشتهایی پاداششان داد که از زیر آن نهرها روان و آنان در آن بهشتها خالد و جاودانند، و این پاداش، پاداش نیکوکاران است.  «۸۵» </span><span class="trans" rel="5_86">و کسانی که کافر شدند و تکذیب کردند آیات ما را ایشان اصحاب دوزخند.  «۸۶» </span></p>         <p>هیچ یاوری از یاوران برای ستمکاران نیست (72). </p>                         <h3>بیان آیات</h3> <p> این آیات از نظر سیاق طوری هستند که می‌توان بین‌شان اتصال و ارتباطی بر قرار نمود، و اما نسبت به دو آیه قبل صرفنظر از آیه‌ <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span> آن طور نیست، یعنی به هیچ وجه نمی‌توان بین این آیات و آیه‌ <span class="aya" rel="5_66" data-words="1-7">و لو أنهم أقاموا التوراة و الإنجیل...</span> ارتباط بر قرار نمود، و اما ارتباط آنها با یک آیه قبل، یعنی آیه‌ <span class="aya" rel="5_67" data-words="1-3">یا أیها الرسول...</span> قبلا راجع به آن صحبت کردیم، و دیگر تکرار نمی‌کنیم، و به نظر می‌رسد که گذشته از چند آیه که در خلال آیات این سوره جای دارند، مانند آیه تبلیغ و آیه ولایت بین تمامی آیات این سوره جهت جامع و وحدت سیاقی هست، زیرا آیات مورد بحث بر همان سیاق آیات قبلی است، یعنی آیات از اول سوره تا اینجا و مضامین آیات این سوره از آیه‌ <span class="aya" rel="5_12" data-words="1-13">و لقد أخذ الله میثاق بنی إسرائیل و بعثنا منهم اثنی عشر نقیبا</span> که آیه دوازدهم است تا آخر آیات مورد بحث و همچنین تا آخر سوره همگی در خصوص اهل کتاب است. </p> <h3> <span class="title" rel="5_68">نکته‌ای در باره اقامه دین که جمله: <span class="aya" rel="5_68" data-words="5-7">لستم علی شیء</span> در آیه شریفه: <span class="aya" rel="5_68" data-words="1-7">قل یا أهل الکتاب لستم علی شیء...</span> متضمن آنست</span> </h3> <p> <span class="aya" rel="5_68" data-words="1-12">قل یا أهل الکتاب لستم علی شیء حتی تقیموا التوراة و الإنجیل...</span> در این آیه شریفه نکته‌ایست که بیان آن محتاج است به چند کلمه توضیح، و آن اینست که آدمی در خلال کارهای خود این حقیقت را درک می‌کند که اگر بخواهد کاری را از کارهای سنگین انجام دهد که در آن حاجت به اعمال قوت و شدتی باشد، لازم است که به جایگاهی مستوی که وی بر آن مسلط باشد تکیه کرده یا بر آن مرتبط شود، مثلا کسی که چیزی را بطرف خود می‌کشد و یا چیزی را از خود دفع می‌کند و یا چیز سنگینی را بدوش می‌گیرد و یا آن را سر پا می‌کند قبلا پای خود را در زمین و جایی که لغزشگاه نباشد قرار می‌دهد، چون می‌داند اگر جز این کند از عهده انجام آن کار بر نمی‌آید، و این مطلب در علوم مربوطه بخوبی مورد بررسی قرار گرفته است‌، و ما اگر این مطلب را در امور معنوی مثل اعمال روحی و یا اعمال بدنی که با نفسانیات بستگی دارد راه داده و این حساب را در آنجا هم بکنیم چنین<code class="page" rel="6,94"/> نتیجه می‌گیریم که بیشتر افعال و کارهای بزرگ محتاج به پایه و اساسی از معنویات و بنیادی از نفسانیات است، آری کارهای بزرگ از هر کسی ساخته نیست، نفسی بردبار و همتی بلند و عزمی آهنین لازم دارد، کما اینکه رستگاری در آخرت و موفقیت در ایفای وظائف عبودیت هم محتاج است به دلی پارسا و پرهیزگار. </p> <p>وقتی این مقدمه روشن شد نکته‌ای که در جمله‌ <span class="aya" rel="5_68" data-words="5-7">لستم علی شیء</span> است بخوبی روشن می‌شود، چه این جمله کنایه‌ایست از اینکه اهل کتاب جا پای محکمی که بتوانند بر آن تکیه کرده و تورات و انجیل و سایر کتب آسمانی را بپا داشته و از انقراض آنها جلوگیری بعمل آورند، ندارند، و این اشاره است به اینکه دین خداوند و فرامین او بار بس سنگینی است که آدمی بخودی خود از اقامه آن عاجز است، مگر اینکه بر اساسی ثابت تکیه داشته باشد، و گرنه کسی از روی هوا و هوس نفسانی نمی‌تواند دین خدا را اقامه کند، و این اشاره را در بسیاری از آیات قرآنی می‌یابیم، چنان که آیه شریفه‌ <span class="aya" rel="73_5" data-words="1-5">إنا سنلقی علیک قولا ثقیلا</span><span class="footnote" rel="1" title="بدرستی ما به همین زودی گفتاری را بر تو نازل می‌کنیم که سنگین است بر تو (رسالت و ابلاغ آن) سوره مزمل آیه ۵">*</span> یکی از آنهایی است که این اشاره را در خصوص قرآن دارد، و آیه‌ <span class="aya" rel="59_21" data-words="1-19">لو أنزلنا هذا القرآن علی جبل لرأیته خاشعا متصدعا من خشیة الله و تلک الأمثال نضربها للناس لعلهم یتفکرون</span><span class="footnote" rel="2" title="اگر این قرآن را بر کوهی نازل کنیم خواهی دید که کوه از ترس خدا خاضع و متلاشی میشود، و این مثل‌ها را برای مردم می‌زنیم باشد که بفکر بیفتند سوره حشر آیه ۲۱">*</span> و آیه‌ <span class="aya" rel="33_72" data-words="1-15">إنا عرضنا الأمانة علی السماوات و الأرض و الجبال فأبین أن یحملنها و أشفقن منها...</span><span class="footnote" rel="3" title="ما عرضه کردیم این امانت را بر آسمانها و زمین و کوه‌ها، و آنها زیر بار بدوش گرفتن آن نرفتند، و از آن ترسیدند ولی انسان آن را بدوش گرفت، زیرا او ستم پیشه و بسیار نادان میباشد سوره احزاب آیه ۷۲">*</span> یکی پس از دیگری از همان آیاتند. </p> <p>و نیز قرآن کریم در باره تورات خطاب به موسی نموده و می‌فرماید: <span class="aya" rel="7_145" data-words="14-20">فخذها بقوة و أمر قومک یأخذوا بأحسنها</span><span class="footnote" rel="4" title="پس با کمال جدیت و با عزمی راسخ بگیر آن را و به قوم خود دستور بده تا بهترین آن را (یا بطریق بهتری آن را بگیرند) سوره اعراف آیه ۱۴۵">*</span> و هم خطاب به بنی اسرائیل کرده و می‌گوید: <span class="aya" rel="2_63" data-words="9-12">خذوا ما آتیناکم بقوة</span><span class="footnote" rel="5" title="بگیرید آنچه شما را داده‌ایم با جدیت تمام و عزم راسخ سوره بقره آیه ۶۳">*</span> و خطاب به یحیی کرده و می‌فرماید: <span class="aya" rel="19_12" data-words="1-5">یا یحیی خذ الکتاب بقوة</span><span class="footnote" rel="6" title="هان ای یحیی بگیر کتاب را با جدیت تمام و عزم راسخ سوره مریم آیه ۱۲">*</span>،             <code class="page" rel="6,95"/> بنا بر این مقدمه‌ای که گفته شد معنای این آیه چنین می‌شود: شما فاقد پایگاهی هستید که برای اقامه دینی که خدا بسویتان فرستاده ناگزیر از اعتماد بر آن هستید و تقوا و توبه پی در پی و اعتماد به رکن او نیز ندارید، آری شما سر در راه اطاعت خداوند ندارید، بلکه سر پیچ و متجاوز از حدود خدایید. </p> <p>و این معنایی است که از آیه زیر نیز بخوبی استفاده می‌شود زیرا در این آیه خطاب را متوجه به نبی خود و هم به مؤمنین نموده و می‌فرماید: <span class="aya" rel="42_13" data-words="1-21">شرع لکم من الدین ما وصی به نوحا و الذی أوحینا إلیک و ما وصینا به إبراهیم و موسی و عیسی</span> در حقیقت ادیان الهی را منحصر در شریعت‌های انبیای نامبرده کرده، سپس می‌فرماید: <span class="aya" rel="42_13" data-words="22-28">أن أقیموا الدین و لا تتفرقوا فیه</span> بیان می‌کند که برگشت همه این دستورات وحدت کلمه در اقامه دین است، آن گاه دنبالش می‌فرماید: <span class="aya" rel="42_13" data-words="29-34">کبر علی المشرکین ما تدعوهم إلیه</span> و این برای اینست که به نظرهای کوتاهشان اتفاق و پایداری در پیروی دین، امری دشوار و بزرگ می‌رسیده، سپس با جمله‌ <span class="aya" rel="42_13" data-words="35-44">الله یجتبی إلیه من یشاء و یهدی إلیه من ینیب</span><span class="footnote" rel="1" title="تشریع کرد برای شما از اساس دین همان را که به نوح توصیه فرمود و آنچه را که بتو وحی فرستادیم و آنچه را که ابراهیم و موسی و عیسی را به آن وصیت کردیم عبارت بود از اینکه: دین را اقامه کنید و در آن متفرق نشوید، گرانست بر مشرکین توحیدی که آنها را به آن دعوت می‌کنی، خداوند هر که را بخواهد به سوی خود میکشاند، و به سوی خود هدایت می‌کند کسی را که توبه کند سوره شوری آیه ۱۳">*</span> خبر می‌دهد از اینکه اقامه دین برای کسی جز به هدایت پی در پی الهی دست نمی‌دهد و کسی هم موفق به آن نمی‌گردد مگر اینکه متصف به انابه باشد و با رجوع پی در پی‌اش به درگاه خدا، رشته ارتباط با آن درگاه بر قرار داشته باشد، و یا جمله‌ <span class="aya" rel="42_14" data-words="1-11">و ما تفرقوا إلا من بعد ما جاءهم العلم بغیا بینهم</span><span class="footnote" rel="2" title="و متفرق نشدند مگر بعد از اینکه به حقیقت راه یافتند، با اینهمه از روی ستم و تعدی در بین خود اختلاف کردند سوره شوری آیه ۱۴">*</span> که جهت تفرقه و پراکندگیشان و علت اینکه نتوانستند دین خدا را اقامه کنند بیان می‌کند که آنها راه ظلم و تعدی را پیش گرفته و از راه وسط و شیوه عادله‌ای که خدا برایشان مقرر فرموده، منحرف شدند. </p> <p>نظیر این آیات در مواضع متعددی از قرآن کریم بچشم می‌خورد، از آن جمله می‌فرماید: <span class="aya" rel="30_30-32" data-words="1-47">فأقم وجهک للدین حنیفا فطرت الله التی فطر الناس علیها لا تبدیل لخلق الله ذلک الدین القیم و لکن أکثر الناس لا یعلمون.، منیبین إلیه و اتقوه و أقیموا الصلاة و لا تکونوا من المشرکین.، من الذین فرقوا دینهم و کانوا شیعا کل حزب بما لدیهم فرحون</span><span class="footnote" rel="3" title="پس معتقد بدین باش (استقامت در دین داشته باش) در حالی که ثبات قدم و میل به آن داشته باشی، پیروی کن فطرت خدای را، همان فطرتی که خداوند مردم را بر طبق آن فطرت آفریده، در آفرینش خداوند تبدیل و تغییر نیست این دین است که می‌تواند جامعه را اداره کند و لیکن بیشتر مردم نمی‌دانند سوره روم آیه ۳۲">*</span> زیرا در این       <code class="page" rel="6,96"/> آیات هم این معنا را بیان می‌کند که وسیله اقامه دین صحیح که همان دین فطرت است بازگشت به سوی خدا و حفظ ارتباط به حضرت او و قطع رابطه نکردن با اوست. </p> <p>و در آیات قبلی هم به همین معنا اشاره فرموده و بیان کرد که جهت لعنت خدا و غضبش بر یهود این بود که آنان از حدود خداوند تجاوز نمودند لذا خدا در بینشان دشمنی انداخت، و در موضعی دیگر همین معنا را نسبت به نصارا بیان کرده و فرموده است: <span class="aya" rel="5_14" data-words="14-21">فأغرینا بینهم العداوة و البغضاء إلی یوم القیامة</span><span class="footnote" rel="1" title="پس مسلط کردیم در بین آنها عداوت و بغضاء را تا روز قیامت سوره مائده آیه ۱۸">*</span> و لذا می‌بینیم در هر جای قرآن که سخن از این مقوله رفته است مسلمانان را هم از ثمرات شوم و عاقبت وخیم گناه و گسیختن رشته پیوند از خدا و بازگشت نکردن به سوی او تحذیر فرموده است، آری مصیبت عداوت و بغضا که برای جمعیت‌های بشری مصیبتی است دردناک، در اثر گناهان مذکور در این آیات روی می‌دهد. </p> <p>در این آیات به یهود و نصارا اعلام خطر شده است که بزودی دچار این مصیبت می‌شوند، و نیز به آنان خبر می‌دهد که نخواهند توانست تورات و انجیل و سایر کتب آسمانی شان را اقامه و احیا کنند، اتفاقا تاریخ هم این مطلب را تصدیق کرده و نشان داده که این دو ملت همواره به جرم بریدن رشته ارتباط با خدا دچار تشتت مذاهب و دشمنی و بغضای بین خودشان بوده‌اند، در آیه‌ <span class="aya" rel="30_30" data-words="1-4">فأقم وجهک للدین حنیفا</span><span class="footnote" rel="2" title="سوره روم آیه ۳۰">*</span> و آیات دیگری از این سوره مسلمانان را هم از اینکه روش اهل کتاب را پیش گرفته و از خدای تعالی بریده و بازگشت به سویش را ترک کنند زنهار می‌دهد. و ما در مجلدات سابق در ذیل آیاتی که متعرض این مطلب‌اند بحثی گذراندیم، و به زودی در ذیل آیات دیگری هم ان شاء اللَّه تعالی قسمتی دیگر از این بحث را دنبال خواهیم نمود. </p> <p>و اما در باره آیه‌ <span class="aya" rel="5_68" data-words="19-30">و لیزیدن کثیرا منهم ما أنزل إلیک من ربک طغیانا و کفرا</span> سابقا بحث شد. </p> <p>و آیه‌ <span class="aya" rel="5_68" data-words="31-35">فلا تأس علی القوم الکافرین</span> نبی (ص) را به صورت نهی، از تاسف و اندوه بر کفار، تسلیت می‌دهد. </p> <p>     <code class="page" rel="6,97"/><code class="aya" rel="5_69"/> <span class="aya" rel="5_69" data-words="1-10">إن الذین آمنوا و الذین هادوا و الصابئون و النصاری...</span> <span class="phrase">بر حسب ظاهر <em rel="fa_5_69_8-8" data-sentence="12:445">صابئون</em> عطف است بر <span class="aya" rel="5_69" data-words="2-3">الذین آمنوا</span> البته عطف بر محل آن، نه بر ظاهرش، و لیکن جماعتی از علمای نحو این را جایز ندانسته و گفته‌اند: قبل از آنکه خبر <em>ان</em>  در کلام بیاید چیزی را نمی‌توان بر محل اسم آن عطف کرد، و لیکن اجتهادشان اجتهاد در مقابل نص است، برای اینکه خود این آیه دلیل بر جواز آنست، زیرا در این آیه <em rel="fa_5_69_8-8" data-sentence="420:78">صابئون</em> که در حالت رفع است به محل اسم <em>ان</em> که کلمه <em>الذین</em> است عطف شده.</span> اما معنای آیه، باید دانست که این آیه در مقام بیان این مطلب است که در باب سعادت و نیک‌بختی برای اسما و القاب هیچ اثری نیست، بنا بر این، اینکه عده‌ای خود را به نام مؤمنین و جمعی بنام یهودی و طائفه‌ای به نام صابئین و فرقه‌ای نصارا نام نهاده‌اند از این نامگذاریها چیزی از سعادت عایدشان نمی‌شود، چیزی که در جلب سعادت دخالت دارد ایمان به خدا و روز جزا و عمل صالح است. و ما راجع به این مطلب در تفسیر آیه 62 سوره بقره در جلد اول بحث کردیم. </p> <p><code class="aya" rel="5_70"/> <span class="aya" rel="5_70" data-words="1-9">لقد أخذنا میثاق بنی إسرائیل و أرسلنا إلیهم رسلا...</span> گفتیم این آیه وعده‌ای از آیات بعدیش متعرض حال اهل کتابند، چنان که در آیه گذشته یعنی آیه‌ <span class="aya" rel="5_68" data-words="1-12">قل یا أهل الکتاب لستم علی شیء حتی تقیموا التوراة و الإنجیل...</span> دلیلی علیه آنان اقامه شده بود که خلاصه‌اش این بود که: جرایم و گناهان باعث قطع رابطه با خداوندند، و با نداشتن رابطه (پناه بر خدا) چیست که آدمی بوسیله اعتماد بر آن کتاب خدا را اقامه و احیا کند؟ </p><h3> <span class="title" rel="5_69 5_70 5_68 5_71 5_72 5_73 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">اسم و لقب هیچ اثری در سعادت آدمی ندارد و فقط ایمان به خدا و روز جزا و عمل صالح مایه سعادت است</span> </h3> <p> و ما احتمال می‌دهیم این آیات مربوط باشند به آیه‌ <span class="aya" rel="5_69" data-words="1-6">إن الذین آمنوا و الذین هادوا...</span> و در نتیجه تصدیق این معنا باشد که اسم و لقب، هیچ اثری در سعادت آدمی ندارد، زیرا اگر اثری داشت جلو اینها را از پیغمبرکشی و همچنین از تکذیب پیغمبران می‌گرفت، و از هلاکتشان بوسیله فتنه‌های هلاک کننده و گناهان بزرگ می‌رهانید، ممکن هم هست این آیات به منزله توضیح باشند برای آیه‌ <span class="aya" rel="5_69" data-words="1-6">إن الذین آمنوا و الذین هادوا...</span> و این آیه نیز مانند توضیح باشد برای آیه‌ <span class="aya" rel="5_68" data-words="2-7">یا أهل الکتاب لستم علی شیء...</span> در این صورت نیز معنا واضح است. </p> <p> <span class="aya" rel="5_70" data-words="17-21">فریقا کذبوا و فریقا یقتلون</span> ظاهر اینست که کلمه <em>فریقا</em> در این دو جا هر کدام مفعول باشد برای فعل بعدیش، که به منظور فهمانیدن عنایتی جلوتر از فعل خود ذکر شده‌اند، و گرنه ترتیب تقدیری و واقعیش این است: کذبوا فریقا و یقتلون فریقا ، و سخن کوتاه، همه آن دو فعل و دو مفعول جوابند برای جمله‌ <span class="aya" rel="5_70" data-words="10-12">کلما جاءهم رسول...</span> و معنای آیه تقریبا این<code class="page" rel="6,98"/> است: هر وقت رسولی بسوی ایشان آمد و پیامی آورد که خوش آیند و مورد پسندشان نبود، با آن رسول بصورت زشت و ناخوشایندی روبرو شدند، و دعوتش را قبول نکردند، خلاصه، انبیایی که به سوی این قوم آمدند دو دسته شان کردند: یکی آنان که دعوی نبوتشان را تکذیب کردند، و دیگر آنان که بدست مردم کشته شدند. </p> <p><span class="phrase">در مجمع البیان فرموده: ممکن است کسی بپرسد چطور در این آیه کلمه مستقبل یعنی  <em rel="fa_5_70_21-21" data-sentence="76:511">یقتلون</em> عطف بر ماضی یعنی <em>کذبوا</em> شده است؟ جوابش این است که این عطف برای این است که دلالت کند بر اینکه کار اینها این بوده، در گذشته انبیا را تکذیب کردند و کشتند، و در آینده هم اگر به پیغمبری دست پیدا کنند او را تکذیب خواهند کرد و خواهند کشت، و در جایی که چنین نکته‌ای در بین باشد عطف مستقبل بر ماضی صحیح است، علاوه بر اینکه جمله <em rel="fa_5_70_21-21" data-sentence="462:168">یقتلون</em> فاصله است، و چون چنین است لازم است با رءوس آیه‌ها مطابق باشد.<span class="footnote" rel="1" title="مجمع البیان ج ۳ ص ۲۲۷">*</span> <code class="aya" rel="5_71"/></span> </p><h3> <span class="title" rel="5_71 5_69 5_73 5_68 5_70 5_72 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">چون یهود برای خود برتری می‌پنداشتند کور و کر شدند (از دیدن حق و شنیدن پند عاجز گشتند) </span> </h3> <p> <span class="aya" rel="5_71" data-words="1-8">و حسبوا ألا تکون فتنة فعموا و صموا...</span> این آیه متمم آیه قبلی است. <em>حسبان</em> به معنای پندار است و (فتنه) به معنای امتحانی است که شخص بیخبر را مغرور سازد، و به معنی مطلق شر و بلا هم هست و <em>عمی</em>  در اینجا عبارتست از نداشتن چشم حق بین، و تمیز ندادن میان خیر و شر و <em>صمم</em> به معنای کری است، و مراد از آن در اینجا نشنیدن پند و موعظه و بی‌اعتنایی به نصیحت است، و این  <em>عمی</em> و <em>صمم</em>  (کوری و کری) هر دو معلولند برای همان پندار غلطشان که خیال می‌کردند فتنه و امتحانی در کار نیست، و ظاهر سیاق آیه اینست که <em>حسبان</em> هم که علت کری و کوریشان بود، خود معلول علتی دیگر است، و آن اینست که آنها برای خود فضیلت و کرامتی می‌پنداشتند، و آن فضیلت این بود که می‌گفتند ما از شاخه‌های شجره یعقوب هستیم، و می‌گفتند ما پسران خدا و دوستان اوییم، و چون چنین فضائلی را دارا هستیم پس عذابی برای ما نیست، اگر چه به هر عمل زشت و معصیتی آلوده باشیم، بنا بر این معنای آیه (و خدا داناتر است) چنین می‌شود: اهل کتاب به خاطر عقیده‌هایی که در باره خود داشتند و خیال می‌کرده‌اند که صرف یهودی بودن ایشان را از فتنه و بلا نگاه می‌دارد از این رو به همین پندار غلط کور و کر شدند، و کارشان بجایی رسید که دیگر نمی‌توانستند حق را ببینند، و یا از شنیدن مطالب حق و نافع انبیا و دعوتشان بسوی حق برخوردار شوند. </p> <p>   <code class="page" rel="6,99"/> و این را می‌توان از مرجحات احتمال ما دانست، که گفتیم: احتمال می‌دهیم این آیات به منزله دلیلی باشد که توضیح می‌دهد آیه‌ <span class="aya" rel="5_69" data-words="1-6">إن الذین آمنوا و الذین هادوا...</span> را، بنا بر این، محصل معنا این می‌شود: که اسماء و القاب، به درد کسی نمی‌خورند، یهود هم بیهوده دل‌های خود را به اینکه اسمشان یهودی است خوش کرده‌اند، در صورتی که اسم، کسی را کرامت و فضیلت نمی‌دهد، آری یهود کشتن پیغمبران و تکذیب آنان و سایر جرایم خود را نمی‌توانند به این اسم‌گزاریها محو کنند و آثار سوء گناهان خود را که همانا هلاکت و فتنه است از بین ببرند. </p> <p> <span class="aya" rel="5_71" data-words="9-23">ثم تاب الله علیهم ثم عموا و صموا کثیر منهم و الله بصیر بما یعملون</span> توبه خداوند بر بندگان نظر رحمت او است، بر ایشان، و بار دیگر دستگیریش از آنان، و اینکه فرمود: <span class="aya" rel="5_71" data-words="9-12">ثم تاب الله علیهم</span> یعنی سپس خداوند به لطف و رحمت به ایشان رجوع فرمود: دلالت دارد بر اینکه یک بار آنان را از رحمت خود دور کرده و به آن پندار غلط دچارشان ساخته، و در نتیجه به کوری و کری مبتلا شده‌اند سپس از جرمشان در گذشته و آن پندار غلط را از دلهایشان بیرون برده، و در نتیجه آن کری و کوری‌شان را بهبودی بخشیده، و فهمیده‌اند که آنان هم مانند همه، جنس بشر و بندگان خدایند (نه پسر و دوست او)، و در نزد خدا هیچ کرامت و فضیلتی برای آنان نیست، مگر اینکه تقوا پیشه کنند، و حق بین شوند، و مواعظ خداوند را که از زبان انبیای خود گوشزد بشر می‌سازند، بشنوند، وقتی این معنا را فهمیدند متوجه شدند که اسم‌گذاری هیچ سودی ندارد، و لیکن بعد از همه این عنایات بار دیگر به کری و کوری سابق خود دچار شدند. </p> <p> <span class="aya" rel="5_71" data-words="13-18">ثم عموا و صموا کثیر منهم</span> <span class="phrase">در اینجا نکته‌ای بکار رفته، و آن اینست که: کوری و کری را بار اول به همه یهود و بار دوم به کثیری از آنان نسبت داده، و لفظ <em>کثیر</em> را از واو  <em rel="fa_5_73_20-20" data-sentence="146:968">عموا</em> و <em>صموا</em> که واو جمع است بدل آورد، این نکته برای این بکار رفته که اولا رعایت انصاف و حقیقت گویی در کلام شده باشد، و بفهماند که اگر بار اول بطور عموم گفتیم: <span class="aya" rel="5_71" data-words="14-16">عموا و صموا</span> نه برای این بود که بطور کلی تمامی یهود به کری و کوری گرائیدند، بلکه از باب نسبت دادن حکم بعض بود به کل که خود تعبیریست متعارف‌، و ثانیا اشاره کند به اینکه بار اول همه یهود دچار کری و کوری شدند و لیکن بار دوم عده کثیری از آنها، و ثالثا بفهماند که توبه الهی اثرش بالمره باطل نمی‌شود، و لذا دیدند که در اثر توبه خداوند در بار اول عده‌ای به هدایت خداوند باقی مانده و دچار کری و کوری مجدد نشدند، پس آن گاه خدای تعالی آیه شریفه را با جمله: <span class="aya" rel="5_71" data-words="19-23">و الله بصیر بما یعملون</span> ختم می‌فرماید تا بفهماند خدا را نمی‌توان به خود قیاس<code class="page" rel="6,100"/> کرد، آری وقتی که کسی در حق دیگری خوبی و احسان کند عمل وی معمولا در برابر چشم آن شخص پرده‌ای می‌شود که بدی‌های او را نبیند و دوستش دارد.</span> و لیکن خداوند اینطور نیست، بینایی است که هیچ چیزی او را از دیدن حقیقت باز نمی‌دارد. </p> <p><code class="aya" rel="5_72"/> <span class="aya" rel="5_72" data-words="1-10">لقد کفر الذین قالوا إن الله هو المسیح ابن مریم</span> این آیه به منزله بیان این جهت است که نصارا هم مانند یهود به نصرانیت خود دلخوش بودند، و لیکن اسم نصرانیت آنان را سودی نبخشید و سرپوش کفر و شرک‌شان نشد، آری اینان نیز به مثل یهود آن طور که باید ایمان نیاوردند، زیرا می‌گفتند: <span class="aya" rel="5_72" data-words="5-10">إن الله هو المسیح ابن مریم</span> خدا همان مسیح، فرزند مریم است ، نصارا در این حرف و در کیفیت شرک به خدا و اینکه مسیح دارای جوهر الوهیت است مختلفند، طائفه‌ای از آنها قائلند که اقنوم مسیح که همان علم است شاخه‌ایست که از اقنوم رب تعالی که همان حیات است منشعب می‌شود، و معنای پدری خدا و پسری مسیح این است که این از آن منشعب گشته است، طایفه دیگری می‌گویند آن حقیقتی که تا قبل از مسیح بنام پروردگار نامیده می‌شد، مقارن آمدن مسیح به حقیقت دیگری که همان مسیح است منقلب شد، طایفه دیگری می‌گویند پروردگار در مسیح حلول کرد. </p> <p>و ما تفصیل این مطلب را در بحثی که راجع به عیسی بن مریم (ع) در تفسیر سوره آل عمران کردیم (جلد 3 ترجمه) بیان نمودیم، و باید دانست که این سه قولی که در باره مسیح دارند هر سه با آیه شریفه‌ <span class="aya" rel="5_72" data-words="5-10">إن الله هو المسیح ابن مریم</span> قابل انطباقند، بنا بر این مراد از کسانی که این حرف را زده‌اند تنها قائلین به انقلاب نیستند، بلکه جمیع نصارا است که در باره مسیح غلو کردند، و اینکه مسیح (ع) را به پسری مریم توصیف فرمود، خالی از اشعار و دلالت بر جهت کفر آنها نیست، برای اینکه می‌فهماند که آنها الوهیت را نسبت به یک انسانی داده‌اند که انسان دیگری او را زائیده است و هر دو از خاک خلق شده‌اند، خاک کجا، خدای پاک کجا؟ ! <span class="aya" rel="5_72" data-words="11-21">و قال المسیح یا بنی إسرائیل اعبدوا الله ربی و ربکم...</span> این آیه استدلال می‌کند به گفتار خود مسیح بر کفر آنان و بطلان عقیده‌شان، چه گفتار خود آن حضرت که فرمود: <span class="aya" rel="5_72" data-words="17-21">اعبدوا الله ربی و ربکم</span> -بپرستید اللَّه را که هم پرورش دهنده من است و هم پرورش دهنده شما دلالت دارد بر اینکه او خود مربوب است، یعنی دیگری رب و پرورش دهنده اوست، و در مربوبیت بین او و مردم فرقی نیست و اینکه فرمود: <span class="aya" rel="5_72" data-words="22-30">إنه من یشرک بالله فقد حرم الله علیه الجنة</span> دلالت دارد بر اینکه این گناه یعنی در الوهیت برای خداوند انباز گرفتن، شرک است، و مرتکب آن کافر، و نیز دلالت دارد بر اینکه<code class="page" rel="6,101"/> بهشت بر کفار حرام است‌، و در اینکه بطور حکایت از حضرت مسیح فرمود: <span class="aya" rel="5_72" data-words="26-38">فقد حرم الله علیه الجنة و مأواه النار و ما للظالمین من أنصار</span> عنایتی است به اینکه در ضمن بیان مطلب اشاره‌ای هم به بطلان نسبت ناروایشان به مسیح کرده باشد، و آن نسبت داستان تفدیه است، مسیحی‌ها نسبت می‌دهند به حضرت مسیح که وی با پای خود به طرف چوبه دار رفته، بلکه خودش می‌خواسته که خود را بدار آویزد، چون می‌خواست جانش را فدای پیروان خود کند، بلکه خداوند از گناهان آنان در گذرد، و تکالیف الهی خود را از آنها بردارد، و در روز قیامت بدون اینکه بدن‌هایشان با آتش دوزخ تماسی پیدا کند یکسره به بهشت‌شان ببرد، تفصیل این داستان در تفسیر سوره آل عمران در قصه عیسی (ع) گذشت، مسیحی‌ها داستان بدار آویختن و نیز داستان تفدیه را برای خاطر همین درست کرده‌اند که تنها از دینداری به اسمش قناعت کرده، و جمیع محرمات الهی را به خیال اینکه خدا از آنان نهی ننموده مرتکب شوند، و در عین حال روز قیامت هم به پاداش اینکه برای خدا پسر درست کردند و... </p> <p>یکسره به بهشت درمی‌آیند!!! این مطالبی را که آیه شریفه به آن اشاره می‌کند، یعنی 1-امر به توحید 2-بطلان عبادت مشرکین 3-خلود ستمکاران در آتش. همه در ابواب متفرقه از انجیل‌ها موجود است. </p> <h3> <span class="title" rel="5_73">بطلان و نامعقول بودن سخن نصارا که گفته‌اند: <span class="aya" rel="5_73" data-words="5-8">إن الله ثالث ثلاثة</span> </span> </h3> <p> <span class="aya" rel="5_73" data-words="1-8">لقد کفر الذین قالوا إن الله ثالث ثلاثة</span> یعنی یکی از سه چیزی که بترتیب عبارتند از:1-پدر 2-پسر 3-روح، یعنی کلمه اللَّه بر هر یک از این سه چیز منطبق است، چون در ابواب مختلف انجیل‌ها زیاد به چشم می‌خورد اینکه: اب، اله است، ابن، اله است و روح، اله است. و در همین انجیل‌ها است که: اله در عین اینکه یکی است سه چیز است، و مثال می‌زنند به اینکه کسی بگوید: زید فرزند عمرو، انسان است، که در اینجا نیز یک چیز سه چیز است، زیرا در مثال بیش از یک حقیقت چیزی نیست، و در عین حال هم زید است و هم پسر عمرو و هم انسان، و غفلت کرده‌اند از اینکه این کثرت و تعددی که در وصف است اگر حقیقی و واقعی باشد لا بد موصوف هم متعدد خواهد بود، کما اینکه اگر موصوف حقیقتا واحد باشد قهرا کثرت و تعدد اوصاف اعتباری خواهد بود، و محال است که یک چیز در عین اینکه یکی است سه چیز باشد، عقل سلیم این معنا را نمی‌پذیرد. </p> <p>عجیب اینجا است که بسیاری از مبلغین مسیحی به این حقیقت اعتراف کرده و در باره این عقیده که جزو اولیات دین مسیح است می‌گویند: این مطلب از مسائل لا ینحلی است که از مذاهب پیشینیان به یادگار مانده، و گرنه بحسب موازین علمی درست در نمی‌آید. <code class="page" rel="6,102"/> ما با کمال تعجب از آنها می‌پرسیم با این اعتراف پس چرا دست از آن بر نمی‌دارید؟ مگر در صحت و بطلان یک مطلب، گذشته و آینده دخالت دارند؟ !که اگر از سلف و نیاکان به یادگار مانده باشد بدون دلیل صحیح و لازم الاتباع باشد، و اگر خلف و نسل جوان آن را گفت نباید پذیرفت؟ ! <span class="aya" rel="5_73" data-words="9-15">و ما من إله إلا إله واحد</span> این جمله گفتار آنهایی را که می‌گفتند: <span class="aya" rel="5_73" data-words="5-8">إن الله ثالث ثلاثة</span> بدین صورت رد می‌کند که ذات پروردگار متعال ذاتی است که به هیچ وجه پذیرای کثرت نیست، احدی الذات است، و در حالی هم که متصف به صفات کریمه علیا و اسمای حسنا می‌شود در آن لحاظ هم متکثر نیست‌، و آن صفات چیزی را بر ذات او نمی‌افزایند، خود صفات هم که روشن است اگر به یکدیگر اضافه شوند موجب تعدد و تکثر در ذات نمی‌گردند، پس وقتی نه از ناحیه اضافه صفت به ذات و نه از ناحیه اضافه صفت به صفت تکثر نمی‌یابد، پس باید گفت خدای تعالی احدی الذات است، نه در عقل و نه در وهم و نه در خارج قابل انقسام و تکثر نیست، و نیز باید گفت خدای تعالی در ذات مقدسش چنان نیست که از دو چیز ترکیب یافته باشد، و هرگز نمی‌توان آن حقیقت را به چیزی و چیزی تجزیه کرد، و نیز نمی‌توان با نسبت دادن وصفی به آن جناب او را به دو چیز یا بیشتر تجزیه نمود، چگونه چنین امری ممکن است؟ !و حال آنکه هر چیزی را بخواهیم در عالم فرض و یا در عالم وهم و یا در عالم خارج به آن حقیقت بیفزائیم، او خود با آن چیز همراه است، و از آن جدا نیست. </p> <p><span class="phrase">البته این را هم باید دانست اینکه گفتیم خدای تعالی، واحد و هم احدی الذات است، مراد وحدت عددی که در سایر موجودات عالم دارای کثرتند بکار می‌رود، نیست، خداوند متعال نه در ذات و نه در اسم و صفت به کثرت و نه به وحدت عددی متصف نمی‌شود، و چطور بشود؟ و حال آنکه این کثرت و این سنخ وحدت هر دو از آثار و احکام صنع مخلوقات خدایند و این جمله که فرمود <span class="aya" rel="5_73" data-words="9-15">و ما من إله إلا إله واحد</span> تاکید بلیغی است در توحید، بطوری که هیچ عبارت دیگری بهتر از این تاکید را نمی‌رساند، چون که کلام بطور نفی و استثنا ریخته شده است، علاوه بر این، حرف <em>من</em> را بر سر نفی در آورده تا استغراق را تاکید کند، علاوه بر همه اینها، مستثنا را که <em rel="fa_5_73_14-15" data-sentence="655:1366">اله واحد</em> باشد بطور نکره آورده تا افاده تنویع نماید، زیرا اگر می‌فرمود:  ما من اله الا اللَّه الواحد یعنی واحد را با الف و لام می‌آورد، حقیقت توحیدی را که در نظر بود نمی‌رسانید، بنا بر این معنای آیه اینطور است: در عالم وجود اصلا و بطور کلی از جنس معبود  <em>اله</em> یافت نمی‌شود، مگر معبود یکتایی که یکتائیش یکتایی مخصوصی است که اصلا قبول<code class="page" rel="6,103"/> تعدد نمی‌کند، نه در ذات و نه در صفات، نه در خارج و نه بحسب فرض، و اگر می‌فرمود و ما من اله الا اللَّه الواحد اعتقاد باطل مسیحیت را در باره خدایان سه‌گانه دفع نمی‌نمود، چون آنها هم این قسم توحید را منکر نیستند، چیزی که هست می‌گویند: آن ذات یکتا که در یکتائیش ما هم حرف نداریم، از نظر صفات سه‌گانه به سه تعین متعین می‌شود، و لذا می‌گوییم در عین اینکه یکی است سه چیز است، و این حرف جواب داده و دفع نمی‌شود مگر به اینکه توحیدی اثبات شود که از هیچ نظر قابل تکثر نباشد، و این همان توحید قرآنست، چه قرآن در این آیه: <span class="aya" rel="5_73" data-words="9-15">و ما من إله إلا إله واحد</span> و آیات دیگر خود، تنها این توحید را خالص و صحیح می‌داند و توحید سایر ادیان را مخدوش و غیر خالص می‌داند، و این از معانی لطیف و دقیقی است که قرآن مجید در باره حقیقت معنای توحید به آن اشاره فرموده، و ما ان شاء اللَّه تعالی، بزودی در بحثی که راجع به توحید می‌کنیم چه در بحث قرآنی توحید و چه در بحث عقلی آن و چه در بحث نقلیش در باره این معنای لطیف غور و دقت بیشتری خواهیم نمود، بلکه بتوانیم حق آن را ادا کرده باشیم.</span> </p> <h3> <span class="title" rel="5_73 5_68 5_69 5_70 5_71 5_72 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">چگونگی اعتقاد به تثلیث در میان عوام نصارا</span> </h3> <p> <span class="aya" rel="5_73" data-words="16-27">و إن لم ینتهوا عما یقولون لیمسن الذین کفروا منهم عذاب ألیم</span> این آیه اهل کتاب را تهدید می‌کند به عذاب دردناکی که ظاهرا مراد از آن عذاب اخروی است، و باید دانست که چون قول به تثلیث که جمله: <span class="aya" rel="5_73" data-words="5-8">إن الله ثالث ثلاثة</span> متضمن آنست مطلبی نیست که عامه مردم بتوانند صحت و بطلان آن را درک کنند، از این رو اغلب آن را بطور تعبد و طوطی‌وار بعنوان یک عقیده مسلم مذهبی تلقی کرده‌اند، نه اینکه معنایش را فهمیده و یا در پی تحقیق آن بر آمده باشند، اگر هم در صدد بر می‌آمدند، چیزی نمی‌فهمیدند، زیرا عقل سلیم هم آن وسع و طاقت را ندارد که بتواند بطور صحیح آن را تعقل کند، و اگر هم تعقل کند امر باطلی را تعقل کرده، نظیر تعقل فرض‌های محال، مثل فرض اینکه یک چیز هم انسان باشد و هم غیر انسان، و یا عددی نه واحد باشد و نه بیشتر از واحد، نه تک باشد و نه جفت و عقل اینگونه فرض‌ها را که محال عقلیند می‌تواند تصور کند، تثلیث نصارا هم اگر عقل تصور کند از این باب است، یعنی امر محالی را تصور کرده است. </p> <p>خواهید گفت اگر چنین است پس میلیونها مسیحی چگونه آن را پذیرفته‌اند؟ جواب اینست که تثلیث در ذهن عامه مردم جنبه تعارف و تشریف را دارد، یعنی اگر از یک نفر مسیحی عامی بپرسید معنای پدری خدا و فرزندی مسیح چیست؟ می‌گوید معنایش اینست که مسیح از عظمت و بزرگی به پایه‌ایست که اگر ممکن بود برای خداوند پسری قائل شد باید گفت او مسیح است، چون در بشر کسی که مسیح را در عظمت به او تشبیه کنیم<code class="page" rel="6,104"/> نیست، از این رو می‌گوییم مسیح پسر خدا و خداوند پدر اوست، در حقیقت عامه مسیحی‌ها معنای واقعی تثلیث را در نظر ندارند، و آن را جویده و بصورت چیز دیگری در آورده‌اند، و بظاهر نسبت تثلیث به خود می‌دهند، و لیکن علمای آنها معنای واقعی تثلیث را قائلند، آری همه این اختلافات و خونریزیها از دانشمندانشان می‌باشد، از کسانی است که خدای سبحان در جنایتکاری و ظلم و ستم شان می‌فرماید: <span class="aya" rel="42_13" data-words="22-28">أن أقیموا الدین و لا تتفرقوا فیه</span> تا آنجا که می‌فرماید: <span class="aya" rel="42_14" data-words="1-11">و ما تفرقوا إلا من بعد ما جاءهم العلم بغیا بینهم</span><span class="footnote" rel="1" title="ترجمه آیه شریفه در پاورقی صفحه ۹۵ همین جلد گذشت (سوره شوری آیه ۱۴)">*</span>. </p> <p>بنا بر این نمی‌توان در خصوص این مساله نسبت به عموم ملت مسیح حکم یک جا و کلی کرد، برای اینکه بین مردم عامی آنها و علمایشان فرق است، همه‌شان دارای کفر حقیقی که برگشتن آن به استضعاف نباشد نیستند، و کفری که عبارت باشد از انکار توحید و تکذیب آیات خدا، مخصوص است به علمای آنها، و ما بقی مستضعف و عوامند، و خداوند در بسیاری از آیات کسانی را که کفر بورزند و آیات خدای را تکذیب کنند به خلود در آتش تهدید کرده، از آن جمله می‌فرماید: <span class="aya" rel="2_39" data-words="1-12">و الذین کفروا و کذبوا بآیاتنا أولئک أصحاب النار هم فیها خالدون</span><span class="footnote" rel="2" title="و کسانی که کفر ورزیدند و آیات خدای را تکذیب نمودند آنان اهل دوزخند و آنان در آتش جاویدانند سوره بقره آیه ۳۹">*</span> و همچنین آیات دیگر. و ما راجع به اینکه چه کسانی کافرند در تفسیر جمله: <span class="aya" rel="4_98" data-words="1-2">إلا المستضعفین</span><span class="footnote" rel="3" title="سوره نساء آیه ۹۸">*</span> بحثی گذرانیدیم. و بعید نیست از همین جهت در آیه مورد بحث کلمه  <em>منهم</em> که ظاهر در تبعیض است، بکار رفته باشد، احتمال هم دارد بکار رفتن این کلمه برای اشاره به این باشد که پاره‌ای از نصارا به تثلیث معتقد نیستند، و در باره مسیح جز اینکه یکی از بندگان خداست که به رسالت مبعوث شده اعتقاد دیگری ندارند، و این احتمال بعید نیست. </p> <p>چنان که تاریخ نشان داده که مسیحی‌های حبشه و نقاطی دیگر، اعتقاد به تثلیث نداشتند. </p> <p>بنا بر این، احتمال معنای آیه چنین می‌شود: اگر نصارا (مراد بعضی از ایشان است، از باب نسبت دادن قول بعض به کل) از حرفهای کفرآمیزی که دارند دست بر ندارند هر آینه عذابی دردناک بعضی از آنان (قائلین به تثلیث) را خواهد گرفت. </p> <p>و <span class="phrase">چه بسا اشخاصی که این آیه را از نظر اینکه مشتمل است بر کلمه <em>منهم</em> اینطور توجیه کرده‌اند که: <em>من</em> در <em>منهم</em> برای تبعیض نیست بلکه تنها برای این است که بفهماند مفعول فعل در اصل ضمیر بوده، و بجای آن اسم ظاهر <em>الذین</em> بکار رفته و گرنه در اصل       <code class="page" rel="6,105"/> <em rel="fa_5_73_22-22" data-sentence="309:630">لیمسنهم</em> بوده است، و جهت اینکه بجای <em>هم</em> <span class="aya" rel="5_73" data-words="23-24">الذین کفروا</span> بکار برده شده این است که بفهماند عقیده آنها کفر است، و کفر هم سبب عذاب الهی است که آنها را به آن تهدید فرموده است.<span class="footnote" rel="1" title="تفسیر کشاف ج ۱ ص ۶۶۴">*</span> این احتمال، احتمال بدی نیست، لیکن اگر این اشکال پیش نیاید که آیه از اول کفر آنان را ذکر کرده بود، و دیگر حاجت نبود که برای تکفیر آنها ضمیر را برداشته و اسم ظاهر بجای آن بکار ببرد، پس باید گفت این احتمال بعید است، و نظیر همین قول است در بعد، احتمال اینکه <em>من</em> بیانیه باشد-و این احتمال را بعضی از مفسرین داده‌اند-لیکن دلیلی بر آن نیست.</span> </p> <p><code class="aya" rel="5_74"/> <span class="aya" rel="5_74" data-words="1-11">أ فلا یتوبون إلی الله و یستغفرونه و الله غفور رحیم</span> احتمال دارد این استفهام مربوط به توبه و استغفار، و بیاد آور مغفرت و رحمت خدا باشد، احتمال هم دارد انکار و توبیخ باشد، بنا بر این معنایش این می‌شود: چرا توبه و استغفار نمی‌کنند و در طلب مغفرت و رحمت خدا بر نمی‌آیند؟ <code class="aya" rel="5_75"/> </p><h3> <span class="title" rel="5_72 5_73 5_75 5_68 5_69 5_70 5_71 5_74 5_76 5_77 5_78 5_79 5_80 5_81 5_82 5_83 5_84 5_85 5_86">احتجاج بر نفی الوهیت مسیح (ع) و نیز نفی الوهیت مادر مسیح (بنا بر یک احتمال در معنای آیه) </span> </h3> <p> <span class="aya" rel="5_75" data-words="1-17">ما المسیح ابن مریم إلا رسول قد خلت من قبله الرسل و أمه صدیقة کانا یأکلان الطعام</span> این آیه گفتار آنها را که می‌گفتند: <span class="aya" rel="5_73" data-words="5-8">إن الله ثالث ثلاثة</span> و یا هم این را و هم گفته‌های دیگرشان را که در آیه: <span class="aya" rel="5_72" data-words="5-10">إن الله هو المسیح ابن مریم</span> حکایت شد رد می‌کند، و ما حصل سخن آنها در این دو آیه این بود که مسیح مشتمل است بر جوهره الوهیت، در آیه مورد بحث اینطور جواب می‌دهد که مسیح هیچ فرقی با سایر فرستادگان خداوند که خدا همه آنان را به سرنوشت مرگ دچار ساخت ندارد. زیرا همه ایشان فرستادگانی بودند که خدا برای ارشاد و هدایت بندگان خود مبعوث فرمود، نه ارباب و آلهه‌ای که در قبال پروردگار شایسته و سزاوار پرستش باشند. و همچنین مادر مسیح یعنی مریم، بشری بود صدیقه، که آیات خدای را تصدیق کرد. این مادر و فرزند دو فرد از افراد بشر بودند که طعام می‌خوردند، -و اگر نمی‌خوردند از بین می‌رفتند-این طعام خوردن و دیگر کارهای مربوط به آن از روی احتیاج بوده، و احتیاج، خود اولین نشانه و دلیل بر امکان و مخلوقیت است. </p> <p>پس معلوم می‌شود مسیح ممکن الوجود بوده نه واجب الوجود، مخلوق بوده نه خالق، از مخلوق دیگری بنام مریم متولد شده، بنده‌ای از بندگان خدا بوده که خدایش به رسالت بسوی   <code class="page" rel="6,106"/> مردم فرستاده، فرزندی بوده که با مادرش به عبادت خدا می‌پرداخته‌اند، و بدون اینکه دارای ربوبیت و الوهیت باشند با سایر موجودات عالم در مجرای امکان که مجرا و مسیر فقر و حاجت است جریان داشته‌اند، کتب انجیلی که هم امروز در دسترس مسیحی‌ها است اعتراف و تصریح دارد بر اینکه مریم دختری بوده که به پروردگار ایمان داشته و به عبادت و بندگیش می‌پرداخته، و نیز تصریح دارند بر اینکه مسیح از همین مریم متولد شده، مثل سایر انسانهایی که هر یک از انسان دیگر متولد می‌شوند، و نیز صراحت دارند بر اینکه عیسی فرستاده خدا بسوی مردم بوده مانند سایر فرستادگان خدا بدون هیچ تفاوت، و نیز تصریح دارند که او و مادرش مانند سایر مردم غذا می‌خورده‌اند. </p> <p>بنا بر این، آنچه را که قرآن به مسیح و مادرش (ع) نسبت داده مورد اعتراف انجیل‌های موجود است، و این خود دلیل قاطعی است که مسیح بنده‌ای بوده فرستاده از ناحیه خدا، احتمال هم دارد که آیه در این مقام باشد که الوهیت را از مسیح و مادرش هر دو نفی کند. </p> <p>در جای دیگر قرآن هم بر این مطلب که مسیح و مادرش اله و معبود نیستند اشاره، بلکه تصریح هست، و آن آیه 116 همین سوره است که می‌فرماید: <span class="aya" rel="5_116" data-words="9-19">أ أنت قلت للناس اتخذونی و أمی إلهین من دون الله</span> -آیا ای مسیح تو به مردم گفته‌ای مرا و مادرم را معبود خود گرفته و پرستش کنید؟ ! ، معلوم می‌شود چنین قول و عقیده‌ای هم در بین مذاهب مسیحیت وجود داشته، مگر اینکه کسی بگوید این آیه دلالت ندارد بر این که کسانی مریم را هم اله می‌دانسته‌اند چه احتمال دارد در این مقام باشد که مردم را از خضوع زیاد در برابر مسیح و مادرش جلوگیری کند، چون مسیحی‌ها در برابر احبار و راهبان خود زیاده از حد خضوع می‌کرده‌اند، خضوعی که هیچ بشری در برابر بشر دیگر آن چنان نمی‌کرده. و چون مسیح و مریم  (ع) هر دو از راهبان و خدام معبد بوده‌اند و مردم در برابر آنها آن طور خضوع می‌کرده‌اند، از این رو احتمال دارد این آیه در مقام نهی آنان از این عمل باشد. </p> <p>و کوتاه سخن، بنا بر احتمال اول، آیه از مسیح و مادرش نفی الوهیت می‌کند، بدین صورت که می‌فرماید: مسیح رسولی بوده مانند سایر رسولان، و مادرش صدیقه‌ای بوده، و این هر دو غذا خور بوده‌اند، با این حال چگونه دارای الوهیت بوده‌اند؟ !و در اینکه فرمود: <span class="aya" rel="5_75" data-words="7-11">قد خلت من قبله الرسل</span> از آنجایی که رسل را به اینکه قبل از مسیح آمده‌اند و در گذشته‌اند توصیف فرموده، از این جهت دلیل را که همان بشریت مسیح و امکان مرگ و حیات او بود تاکید می‌کند. <code class="page" rel="6,107"/> <span class="aya" rel="5_75" data-words="18-26">انظر کیف نبین لهم الآیات ثم انظر أنی یؤفکون</span> این آیه خطاب به نبی اکرم (ص) می‌باشد که در مقام تعجب از کیفیت بیان آیات می‌فرماید: جا دارد از طرز بیان ما تعجب شود که چگونه آیات خود را برای آنان بیان می‌کنیم؟ و چطور برای بطلان ادعایشان بر الوهیت مسیح ظاهرترین دلیل را با واضح‌ترین بیان برای شان انتخاب کردیم؟ و از آنان تعجب کنی که چگونه از تعقل و توجه به آیات ما اعراض کردند!!؟ در این صرف نظر کردنشان چه نتیجه‌ای را در نظر داشته؟ و چطور عقولشان به عواقب وخیم و لا اقل رسوایی گرفتار شد و بطلان ادعایشان را درک نکردند؟ <code class="aya" rel="5_76"/> </p><h3> <span class="title" rel="5_76 5_68 5_69 5_70 5_71 5_72 5_73 5_74 5_75 5_77 5_78 5_79 5_80 5_81 5_82 5_83 5_84 5_85 5_86">استدلال بر وجوب عبادت خدای سبحان و عبادت نکردن هر چه جز او</span> </h3> <p> <span class="aya" rel="5_76" data-words="1-19">قل أ تعبدون من دون الله ما لا یملک لکم ضرا و لا نفعا و الله هو السمیع العلیم</span> بطوری که تاریخ نشان می‌دهد مساله خضوع در برابر کسی بعنوان ربوبیت مساله‌ایست که همگام با تاریخ بشریت در بین بشر معمول و منتشر بوده، و غالبا به طمع اینکه خدا شرور را از آنان دور و نفع را بر ایشان جلب کند او را می‌پرستیدند، و اما پرستش خدای عز و جل برای اینکه خدا است و سزاوار پرستش است، نه برای جلب و نفع، و دفع ضرر، از خواص یعنی انبیا و ربانیین تجاوز نمی‌کرده است، چون چنین بوده یعنی احتیاج به عبادت در ارتکاز مردم از احتیاج به جلب نفع و دفع ضرر منشا می‌گرفته، از این رو خدای تعالی در آیه مورد بحث رسول خود را دستور می‌دهد که در تعلیم معارف حقه به اهل کتاب، آنان را به این نظر که مردمی ساده و عوامند نگریسته و مورد خطابشان قرار دهد، و با زبان ساده و عوامانه خودشان با آنها سخن بگوید و پا از مسیر فطرت ساده‌ای که در عبادت خدا دارند فراتر نگذارد، همان طوری که در خطاب بت‌پرستان نیز همین نحو خطاب را بکار برد، و یادآوریشان کرد که حس احتیاج و اضطرارشان به عبادت خدا از این جا پیدا شده که فهمیده‌اند زمام هر خیر و شر و نفع و ضرری بدست خداست، و اوست مالک خیر و شر، از این رو به طمع اینکه خداوند از آنان دفع ضرر نموده و خیر را به آنان برساند او را عبادت می‌کنند، و چون غیر از خدا هیچ چیزی مالک ضرر و نفع نیست، -زیرا هر چیزی را که فرض کنید مملوک خداست، و کسی در آن چیز با خدا شرکت ندارد-از این رو هیچ چیز را به جز خدای تعالی نمی‌توان پرستش کرد، و آن چیز را با خدایی که مالک آن و غیر آنست شرکت داد. </p> <p>بنا بر این واجب است تنها خدای تعالی را عبادت نمود و از ساحت ربوبیش پا بجای دیگر فرا نگذاشت، چه تنها خداست که عبادت و دعا را می‌شنود، و جواب می‌گوید، تنها اوست که دعای مضطرین را در وقتی که بخوانندش اجابت می‌کند. اوست که حاجت‌های بندگان را می‌داند و از احتیاجاتشان غافل نمی‌شود، و در علم به حوایج بندگان اشتباه نکرده و<code class="page" rel="6,108"/> حاجت یکی را به دیگری نمی‌دهد، بخلاف غیر خدای تعالی که بیشتر از آنچه را که خدا به او داده چیزی ندارد، و بر بیشتر از آنچه خدا بر آن تواناییش داده قدرت ندارد. </p> <h3> <span class="title" rel="5_76 5_68 5_69 5_70 5_71 5_72 5_73 5_74 5_75 5_77 5_78 5_79 5_80 5_81 5_82 5_83 5_84 5_85 5_86">نکاتی که در استدلال و احتجاج فوق در آیه شریفه وجود دارد</span> </h3> <p> پس با این بیان چند نکته روشن شد، اول اینکه حجت و دلیلی که آیه مشتمل بر آنست غیر آن دلیلی است که آیه سابق مشتمل بر آن بود، گر چه هر دو دلیل متوقف بر یک مقدمه‌اند، و آن اینکه مسیح و مادرش هر دو از ممکنات‌اند، الا اینکه دلیل آیه اول این بود که بشر و محتاجند، و هر دو بنده و فرمانبر خدای سبحانند، و کسی که چنین باشد صحیح نیست اله و معبود کسی واقع شود، و لیکن حجت این آیه اینست که مسیح ممکن است و محتاج و خود مملوک است، و هیچ ضرر و نفعی را مالک نیست، و چنین کسی الوهیت و پرستش در برابر خدای تعالی صحیح نیست. </p> <p>نکته دوم اینکه: حجت و دلیلی که در این آیه است حجتی است که از مدرکات فهم ساده و بسیط و عقل سالم گرفته شده است. زیرا عقل اینطور حکم می‌کند که انسان ساده و بی غرض اگر چیزی را اله و معبود گرفته و آن را بپرستد برای اینست که می‌خواهد به این وسیله معبودش را به دفع ضرر و جلب نفع خود وادار کند، و اگر به این حکم عقلی، این مطلب را ضمیمه کنیم که در عالم جز خدا کسی مالک ضرر و نفع نیست، این نتیجه بدست می‌آید که هیچ غرض عقلایی را در عبادت غیر خدا نمی‌توان تصور کرد، و چون چنین است پس باید از این عمل یعنی عبادت غیر خدا اجتناب کرد. </p> <p>نکته سوم اینکه: در آیه شریفه با اینکه استدلال در آن علیه کسانیست که مسیح را اله خود گرفته‌اند و با اینکه مسیح چون انسان و صاحب عقل است موصول او باید <em>من</em> باشد نه  <em>ما</em> لیکن مع ذلک فرموده: <span class="aya" rel="5_76" data-words="7-9">ما لا یملک</span> و نفرمود: <em>من لا یملک</em> برای اینکه بفهماند انحراف اهل کتاب هم همان انحراف بت‌پرستان است، و لذا دلیلی که علیه آنها اقامه کردیم همان دلیلی است که علیه وثنی‌ها و بت‌پرستها اقامه کرده‌ایم، و وجود عقل در مسیح هیچ دخالتی در تمامیت و ناتمامی دلیل ندارد، علاوه بر این، مسیح گر چه دارای عقل است لیکن مالک عقل خود نیست، عقل صاحبان عقل هم مانند سایر چیزهایی که در شؤون وجودی آنان هست و با آنان نسبت دارد از خود آنان نیست و همه از دیگری است، از این جهت صحیح است در حق آنان هم بجای <em>من</em>  <em>ما</em> بکار برد. </p> <p>و لذا می‌بینیم از جمیع معبودهای ساختگی بشر سلب مالکیت همه چیز حتی دست و پا و چشم و امثال اینها کرده و فرموده: <span class="aya" rel="7_194-195" data-words="1-41">إن الذین تدعون من دون الله عباد أمثالکم فادعوهم فلیستجیبوا لکم إن کنتم صادقین.، أ لهم أرجل یمشون بها أم لهم أید یبطشون بها أم لهم أعین یبصرون بها أم لهم آذان یسمعون بها قل ادعوا شرکاءکم ثم کیدون فلا تنظرون</span><span class="footnote" rel="1" title="بدرستی کسانی که شما بجای خداوند متعال آنان را عبادت کرده و می‌خوانید بندگانی هستند مانند خودتان اگر راست می‌گوئید شما آنان را بخوانید و آنان در مقام اجابت شما بر آیند آیا برای آنان پاهایی هست که با آن راه بروند؟ !یا دستانی هست که با آن از شما دفاع کنند؟ !یا چشمانی هست که با آن ببینند؟ !یا برای آنان گوشهایی هست که با آن بشنوند؟ بگو نخوانید خدایانی را که شریک می‌گیرید، آن گاه به کمک آنها علیه من کید خود را بکار برید و مهلتم مدهید سوره اعراف آیه ۱۹۵">*</span> و همچنین نکته اینکه اول ضرر را ذکر کرد سپس نفع را و فرمود: <em>ضرا و لا نفعا</em> باز اشاره به ارتکاز است، و خواست تا کلام بر وفق ارتکاز و فطرت ساده جاری شده باشد. و فطرت انسان بر این است که آنچه را از نعمت در دست دارد مادامی که در دست اوست دلش از ناحیه آن آرام است، و خودش التفاتی به این معنا که ممکن است روزی به فقدان آن دچار شود نیست، او امروز اندوه و المی که در فقدان آن درک و تصور می‌کند بخود راه نمی‌دهد، بخلاف ضررها و مصیبات و فقدان نعمتها که بالفعل یعنی در حال حاضر الم و اندوه آنها را درک می‌کند، و فطرتش او را وادار می‌سازد که به معبودی ملتجی شود تا آن معبود ضرر حاضر و مصیبت فعلی او را دفع کند، و یا نعمتی که در حال حاضر از دستش رفته برایش باز گرداند یا اگر ندارد بدهد، خدای تعالی هم در این معنا فرموده: <span class="aya" rel="10_12" data-words="1-22">و إذا مس الإنسان الضر دعانا لجنبه أو قاعدا أو قائما فلما کشفنا عنه ضره مر کأن لم یدعنا إلی ضر مسه</span><span class="footnote" rel="2" title="و وقتی که انسان دچار گرفتاریها و امراض و ناملایمات می‌شود در حالی که به پهلو افتاد، یا ایستاده است با گفتن خدا خدا، ما را می‌خواند آن گاه وقتی گرفتاریش را بر طرف کردیم دنباله کارهای زشت خود را گرفته تو گویی این همان کس نبود که ما را برای رفع پریشانی خود می‌خواند، آری شیطان اعمال زشت آنان را اینطور در نظرشان جلوه داده است سوره یونس آیه ۱۲">*</span> و نیز فرموده: <span class="aya" rel="41_50" data-words="1-12">و لئن أذقناه رحمة منا من بعد ضراء مسته لیقولن هذا لی</span><span class="footnote" rel="3" title="و هر آینه اگر به انسان رحمتی از ناحیه خود به چشانیدیم البته خواهد گفت این از آن خودم می‌باشد سوره فصلت آیه ۵۰">*</span> و نیز فرموده: <span class="aya" rel="41_51" data-words="1-16">و إذا أنعمنا علی الإنسان أعرض و نأی بجانبه و إذا مسه الشر فذو دعاء عریض</span><span class="footnote" rel="4" title="وقتی که ما به انسان نعمت ارزانی می‌داریم از اوامر ما اعراض کرده و شانه خالی می‌کند و وقتی پریشان می‌شود بما روی آورده، دارای دعاهای زیادی می‌شود سوره فصلت آیه ۵۱">*</span>. </p> <h3> <span class="title" rel="5_76"><span class="phrase">نکته اینکه در جمله: <span class="aya" rel="5_76" data-words="7-14">ما لا یملک لکم ضرا و لا نفعا</span> و جملات مشابه آن <em>ضر</em> قبل از <em rel="fa_5_76_13-13" data-sentence="139:14">نفع</em> آورده شده است</span></span> </h3> <p> پس، از این آیات به خوبی بدست آمد که پریشانی زودتر آدمی را به خضوع و التجا در برابر پروردگار و به عبادت او وا می‌دارد تا جلب نفع، و از این جهت در آیه مورد بحث یعنی آیه         <code class="page" rel="6,110"/> <span class="aya" rel="5_76" data-words="7-14">ما لا یملک لکم ضرا و لا نفعا</span> اول ضرر و بعد نفع را ذکر کرده، و همچنین آیات دیگری که نظیر آنست مانند آیه‌ <span class="aya" rel="25_3" data-words="1-29">و اتخذوا من دونه آلهة لا یخلقون شیئا و هم یخلقون و لا یملکون لأنفسهم ضرا و لا نفعا و لا یملکون موتا و لا حیاة و لا نشورا</span><span class="footnote" rel="1" title="و بغیر خداوند خدایانی اختیار کردند که چیزی را خلق نکرده و خود مخلوقاتی هستند و برای خود زیانی و سودی و همچنین مرگی و حیاتی و رستاخیزی را مالک نیستند سوره فرقان آیه ۳">*</span> نکته چهارم اینکه: مجموع آیه‌ <span class="aya" rel="5_76" data-words="2-6">أ تعبدون من دون الله...</span> حجتی است بر این مطلب که تنها و تنها خدای سبحان باید عبادت و پرستش شود، و نباید در پرستش، غیر او را با او شرکت داد، این بیان به دو حجت تقسیم می‌شود که ملخص حجت و برهان اولی اینست که: اله گرفتن و آن را پرستیدن لا بد بمنظور دفع ضرر و جلب منفعت است، و چون چنین است ناگزیر آن معبود باید کسی باشد که مالک و صاحب اختیار نفع و ضرر باشد، پس عبادت چیزی که خود مالک هیچ چیز نیست، صحیح نمی‌باشد. و ملخص برهان دومی اینکه: خدای سبحان تنها معبودی است که شنوا و جوابگوی هر سائل و دانای به هر حاجتی است، و جز او کسی اینچنین نیست، پس عبادت او، واجب است و نباید برای او شریکی قرار داد. </p> <h3> <span class="title" rel="5_77 5_68 5_69 5_70 5_71 5_72 5_73 5_74 5_75 5_76 5_78 5_79 5_80 5_81 5_82 5_83 5_84 5_85 5_86">غلو اهل کتاب که از آن نهی شده‌اند این بوده که انبیاء و احبار و راهبان خود را تا مقام ربوبیت بالا می‌برده‌اند</span> </h3> <p> <span class="aya" rel="5_77" data-words="1-10">قل یا أهل الکتاب لا تغلوا فی دینکم غیر الحق</span>  <em>غالی</em>  (با غین نقطه‌دار) کسی را گویند که از حد تجاوز کرده و مرتکب افراط شود، کما اینکه در مقابل آن <em>قالی</em>  (با قاف) کسی را گویند که تفریط و کوتاهی کرده باشد، این آیه خطاب دیگری است به رسول اللَّه (ص)، در این خطاب به آن جناب دستور می‌دهد که اهل کتاب را دعوت کند به اینکه در دین خود مرتکب غلو و افراط نشوند، چون اهل کتاب مخصوصا نصارا به این بلیه و انحراف در عقیده مبتلا بودند، آری دینی که از طرف پروردگار نازل شده باشد و کتب آسمانی آن را بیان کنند نشانه‌اش این است که در درجه اول توحید را بر بشر عرضه کرده باشد، و شریک را از خدا نفی کند، دینی است که بشر را از انباز گرفتن برای خداوند و پرستش بت نهی کند، و یهود و نصارا دارای چنین دینی نیستند، چون این دو طایفه نیز برای خدا انباز گرفتند مخصوصا نصارا که رسوایی و شناعتشان از یهود بیشتر است، گر چه در کیش یهودیهای امروز چیزی که مستقیما شرک باشد دیده نمی‌شود. </p> <p>لیکن آیه شریفه‌ <span class="aya" rel="9_30-31" data-words="1-45">و قالت الیهود عزیر ابن الله و قالت النصاری المسیح ابن الله ذلک قولهم بأفواههم یضاهؤن قول الذین کفروا من قبل قاتلهم الله أنی یؤفکون.، اتخذوا أحبارهم و رهبانهم أربابا من دون الله و المسیح ابن مریم و ما أمروا إلا لیعبدوا إلها واحدا لا</span>   <code class="page" rel="6,111"/> <span class="aya" rel="9_31" data-words="21-26">إله إلا هو سبحانه عما یشرکون</span><span class="footnote" rel="1" title="یهود گفت: عزیر پسر خداست و نصارا گفت: مسیح پسر خداست، این گفتارشان ماخذی ندارد، بلکه از پیش خود آن را درست کرده‌اند اینها در این گفتار تشبیه می‌کنند به کفاری که قبل از آنها بودند، خدا آنها را بکشد که چطور از حق منحرف میشوند، علما و عابدهای خود را پروردگاران خود گرفتند و هم چنین مسیح فرزند مریم را، و حال آنکه مامور نبودند مگر به اینکه خدای واحد را که معبودی جز او نیست بپرستند، منزه است خدا از این شرک‌ها که می‌ورزند سوره توبه آیه ۳۱">*</span> کشف می‌کند از اینکه یهودی‌های معاصر رسول اللَّه  (ص) چنین اعتقادی را نسبت به عزیر داشته‌اند، و ظاهرا این لقب، یعنی <em>ابن اللَّه</em> لقبی بوده که از باب احترام به عزیر داده شده است، چون وی یهود را پس از آنکه بدست بابلی‌ها اسیر شدند به وطن مالوفشان، اورشلیم (بیت المقدس) باز گردانید و تورات را که در واقعه بخت النصر بکلی از بین رفته بود جمع‌آوری نمود، یهود هم در مقابل این خدمت و بپاس این احسان لقب مزبور را به وی دادند، چون این کلمه نزد یهود عنوان لقب را داشته چنان که مسیحی‌های امروز کلمه <em>پدر</em> را برای پاپ‌ها و بطریق‌ها و کشیش‌ها<span class="footnote" rel="2" title="پاپ عبارت است از حبر اعظم و رئیس کلیسای بزرگ و جانشین قدیس و بطریق در زبان رومی به معنای سر لشکر است و کشیش رتبه بین اسقف و شماس است">*</span> لقب قرار داده‌اند، و از اینکه خدای تعالی راجع به هر دو می‌فرماید: <span class="aya" rel="5_18" data-words="1-10">و قالت الیهود و النصاری نحن أبناء الله و أحباؤه</span><span class="footnote" rel="3" title="یهود و نصاری گفتند ما فرزندان خدا و دوستان اوئیم سوره مائده آیه ۱۸">*</span> نیز استفاده می‌شود عزیر داخل در عموم احبار و رهبان و جزء آنان بشمار رفته است، و یهود به چشم یک مرد دینی به او می‌نگریسته و او را مانند احبار و رهبان لقب <em>ابن اللَّه</em>  داده‌اند، و اگر تنها از عزیر اسم برده، به پاس همان خدمتی بوده که قبلا به آن اشاره شد. </p> <p>و کوتاه سخن اینکه غلو اهل کتاب همین بوده که انبیا و احبار و راهبان خود را تا مقام ربوبیت بالا میبرده و در برابر آنان بنحوی که جز برای خدا شایسته نیست خضوع می‌کرده‌اند، و خدای متعال در آیه مورد بحث آنان را به زبان نبی خود از آن نهی می‌کند. در این جا سؤالی پیش می‌آید، و آن اینکه: چرا در این آیه غلو را مقید کرد به غلو باطل و غیر حق؟ مگر غلو صحیح و حق هم داریم؟ جواب اینست که این تعبیر در حقیقت تقیید نیست بلکه تاکید و یادآوری لازمه معنا است با خود آن، تا شنونده از آن لازم غفلت نورزد، و اگر هم کسی دچار غلو شده، بداند که از اثر سوء آن غفلت کرده و یا به چیز دیگری نظیر غفلت مبتلا شده، ممکن است کسی پیش خود خیال کند که اطلاق لفظ <em>پدر</em> بر خدای تعالی پس از اینکه معنایش تحلیل شده و از جمیع نواقص مادی مجرد و تنها به معنای مربی و یا بوجود آرنده شده باشد چه عیبی دارد؟ و       <code class="page" rel="6,112"/> همچنین چه اشکال دارد لفظ <em>ابن اللَّه</em> را بعد از آنکه تحلیلش کرده باشیم و تنها به معنای مجردش در آمده باشد به کسی اطلاق شود؟ و چه دلیل عقلی بر منع از آن داریم؟ جواب اینست که درست است که برهان عقلی بر منع از آن نداریم، لیکن در شرع اینگونه اطلاقات ممنوع است، و بحسب شرع اسمای پروردگار توقیفی‌اند به این معنا که اسمایی را باید به خداوند اطلاق کرد که از ناحیه شرع رسیده باشد نه از پیش خود، و تا اندازه‌ای عقل ناقص ما هم به حکمت و جهت این توقیف پی برده و فهمیده که اسمهای گوناگون بر خدا نهادن و برای اسمای خداوند بند و باری قائل نبودن چه مفاسدی را در بر دارد، تنها برای نمونه کافی است خواننده را بیاد مفاسد دو کلمه پسر و پدر انداخته و آلام و مصیبت‌هایی را که امت یهود و مسیح را در چند قرن مبتلا ساخت مخصوصا مصیبتهایی که امت مسیح در این مدت طولانی از اولیای کلیسا دیده و از این به بعد هم خواهد دید، خاطرنشان سازیم. </p> <p> <span class="aya" rel="5_77" data-words="11-27">و لا تتبعوا أهواء قوم قد ضلوا من قبل و أضلوا کثیرا و ضلوا عن سواء السبیل</span> ظاهر سیاق اینست که مراد از این قوم که خدا از پیروی اهواء آنان نهی فرموده کسانیند که چشم مردم عوام به دست شان دوخته و همواره سر در اطاعتشان دارند، و گمراهی مردم تنها بخاطر پیروی آنان است. و اینکه فرمود: <span class="aya" rel="5_77" data-words="21-22">أضلوا کثیرا</span> -بسیاری را گمراه کردند ، از این جهت بود که دیگران تابع‌شان بودند، و گمراهیشان از راه راست از این رو بوده که هم خودشان را گمراه کرده بودند و هم دیگران را، و این خود، گمراهی روی گمراهی است، و همچنین ظاهر سیاق آیه اینست که مراد از این قوم، بت‌پرستانند، برای اینکه ظاهر سیاق اینست که خطاب به تمامی اهل کتاب است نه اهل کتاب معاصر پیامبر (ص)، نه تنها به آنهایی که آن غفلت را کرده و یا به چیز دیگری نظیر غفلت مبتلا شده، ممکن باشد از پیروی گذشتگان، به شهادت و تایید این آیه که می‌فرماید: <span class="aya" rel="9_30" data-words="1-21">و قالت الیهود عزیر ابن الله و قالت النصاری المسیح ابن الله ذلک قولهم بأفواههم یضاهؤن قول الذین کفروا من قبل</span><span class="footnote" rel="1" title="سوره توبه آیه ۳۰">*</span>. </p> <h3> <span class="title" rel="5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">اعتقاد به پدری و پسری از اقوام بت پرستی به مسیحیت راه یافته است</span> </h3> <p> بنا بر این، آیه شریفه به حقیقتی اشاره می‌کند که پس از بررسی و تحلیل تاریخ، دستگیر انسان می‌شود، و آن این است که داستان پدری و پسری اعتقادی بوده است که قبلا در میان بت‌پرستان و از ایشان بطور ناخودآگاه به داخل مسیحیان و سایر اهل کتاب راه یافته است،   <code class="page" rel="6,113"/> و ما در سوره آل عمران (جلد سوم ترجمه این کتاب) در آنجایی که قصص مسیح (ع) را بیان می‌کردیم گفتیم که این حرف از جمله حرفها و معتقداتی است که هم اکنون در بین بت‌پرستان هندوچین موجود و رائج است، و همچنین مصریان قدیم دارای این عقیده بوده‌اند، و در باره اینکه چگونه این عقیده در بین اهل کتاب راه یافته با اینکه کتب آسمانی اولین کلمه‌اش توحید است، گفتیم که این حرف به وسیله مبلغین دنیا طلب اهل کتاب در بین آنان راه یافته، این دو کیش که اسما دین توحید و منسوب به حضرت موسی و مسیح (ع) هستند، بحسب مسمی و واقع دو شعبه از آئین و ثنیت و بت‌پرستی می‌باشند. </p> <p><code class="aya" rel="5_78"/> <span class="aya" rel="5_78" data-words="1-13">لعن الذین کفروا من بنی إسرائیل علی لسان داود و عیسی ابن مریم...</span> این دو آیه، رسول اللَّه (ص) را خبر می‌دهند به اینکه آنان که از اهل کتاب کفر ورزیدند، به زبان انبیای خود لعنت شدند، در عین حال تعریض به همانها هم هست که این لعنت بی جهت نبوده بلکه در اثر نافرمانی و تجاوزشان بوده است، و اینکه فرمود: <code class="aya" rel="5_79"/> <span class="aya" rel="5_79" data-words="1-6">کانوا لا یتناهون عن منکر فعلوه...</span> بیانی است برای جمله: <span class="aya" rel="5_78" data-words="17-19">و کانوا یعتدون</span>. </p> <p><code class="aya" rel="5_80"/> <span class="aya" rel="5_80" data-words="1-6">تری کثیرا منهم یتولون الذین کفروا...</span> این آیه از قبیل استشهاد و گواهی خواستن از حس و و جدان است، به این بیان که اگر قدر دین خود را می‌شناختند از آن دست بر نمی‌داشتند، و آن را لگدکوب تجاوزات خود نمی‌نمودند، و در نتیجه متدینین به دین خود را که همه اهل توحیدند دوست می‌داشتند، و از آنان که به کفر گراییده‌اند بیزاری می‌جستند. </p> <p><span class="phrase">زیرا به شهادت حس و و جدان هر قوم و ملتی دشمنان دین خود را دشمن می‌دارند، و اگر دیدیم مردمی با دشمنان دین خود دوستی و مودت می‌ورزند بخوبی می‌فهمیم که اینان از دین خود چشم پوشیده‌ و از مقدسات دینیشان که می‌باید مورد احترام و تصدیقش قرار دهند صرفنظر نموده‌اند، وقتی چنین دیدیم بی درنگ آنان را هم از دشمنان آن دین بشمار می‌آوریم، برای اینکه دوست دشمن، دشمن است، پس از آن در مذمت آنان می‌فرماید: <span class="aya" rel="5_80" data-words="7-11">لبئس ما قدمت لهم أنفسهم</span> و کیفر گناهی که از پیش برای آخرت خود فرستاده‌اند که همان ولایت کفار از روی هوای نفس است این بود که: <span class="aya" rel="5_80" data-words="12-20">أن سخط الله علیهم و فی العذاب هم خالدون</span> خدای بر آنها خشم کرده و در عذاب ابدی معذبشان کند، و به این بیان روشن شد که در آیه شریفه، مورد بحث، کیفر و عاقبت عمل‌ <span class="aya" rel="5_80" data-words="12-14">أن سخط الله</span> بجای خود عمل <em rel="fa_5_80_4-4" data-sentence="861:108">یتولون</em> بکار رفته است، و این خود بخاطر اشاره به این نکته است که تو گویی کفار کیفر و عذاب خود را از پیش فرستاده‌اند.</span> </p> <p><code class="page" rel="6,114"/><code class="aya" rel="5_81"/> <span class="aya" rel="5_81" data-words="1-19">و لو کانوا یؤمنون بالله و النبی و ما أنزل إلیه ما اتخذوهم أولیاء و لکن کثیرا منهم فاسقون</span>. </p> <p><span class="phrase">یعنی و اگر آنها که همان اهل کتاب باشند به خدا و نبی او محمد (ص) و قرآنی که به آن جناب نازل شده ایمان می‌آوردند و یا به پیغمبر خود و کتابی که به او نازل شده مثلا موسی و توراتش ایمان می‌داشتند هیچوقت کفار را دوست خود نمی‌گرفتند، برای اینکه ایمان چیزی است که تمامی اسباب را هر چه هم از آن مؤثرتر نباشد تحت الشعاع خود قرار داده و از بین می‌برد، و لیکن عده بسیاری از آنان فاسق و سر پیچ از ایمانند، در این آیه وجه دیگری را احتمال داده‌اند، و آن اینست که ضمیرهایی که در: <em>کانوا</em> و در <em rel="fa_5_81_4-4" data-sentence="484:635">یؤمنون</em> و در  <em rel="fa_5_81_12-13" data-sentence="548:609">ما اتخذوهم</em> است همه به‌ <span class="aya" rel="5_80" data-words="5-6">الذین کفروا</span> بر گردد، و بنا بر این احتمال، معنای آیه چنین می‌شود: اهل کتاب اینقدر با کفر و کافر سرخوشند که حتی اگر دوستان کافرشان به خدا و رسول اللَّه (ص) و قرآن ایمان بیاورند همین اهل کتاب از دوستی با آنها بیزاری می‌جویند، و خلاصه کفار را جز بخاطر کفرشان دوست نمی‌دارند<span class="footnote" rel="1" title="تفسیر المنار ج ۶ ص ۴۹۱">*</span>، این احتمال احتمال بدی نیست، الا اینکه با جمله‌ <span class="aya" rel="5_81" data-words="15-19">و لکن کثیرا منهم فاسقون</span> نمی‌سازد، چون در این جمله بطور مسلم ضمیر به اهل کتاب بر می‌گردد، نه به کفار.</span> </p> <p><code class="aya" rel="5_82"/> <span class="aya" rel="5_82" data-words="1-10">لتجدن أشد الناس عداوة للذین آمنوا الیهود و الذین أشرکوا</span>... <span class="aya" rel="5_82" data-words="20-20">نصاری</span> مثل معروفی است که می‌گویند: تعرف الاشیاء باضدادها-هر چیزی در مقابل ضد خود بهتر جلوه کرده و شناخته می‌شود ، خدای سبحان نیز برای اینکه حالات و معارف اسلام و حقانیت آن را در دلهای امم و ملل جای دهد، در چند آیه قبل خرافاتی را که اهل کتاب اسم دین بر آنها نهاده بودند بیان فرمود: سپس به همان منظور خرافاتی را که مختص به هر کدام از یهود و نصارا است-مثلا <span class="aya" rel="5_64" data-words="4-6">ید الله مغلولة</span> را نسبت به یهود و <span class="aya" rel="5_72" data-words="5-8">إن الله هو المسیح</span> را نسبت به نصارا- ذکر فرمود، آن گاه برای اینکه کلام در ایفای آن منظور بلیغ و رسا و کامل شود نمونه‌ای هم از حال مشرکین بر حال آن دو طایفه افزود، تا شنونده حال و عقاید و رفتار این سه ملت را که بزرگترین ملت‌های روی زمین‌اند دیده و با احوال و عقاید و رفتار مسلمین مقایسه کنند تا حقانیت و جلاوت معارف اسلام را بخوبی درک کنند، و نیز بدانند که یهود، نصارا و وثنی‌ها از نظر دوری و نزدیکی به اسلام یکسان نیستند، آن گاه در خاتمه، این جهت را بیان فرموده که نصارا از بقیه ملت‌ها به دین اسلام نزدیک‌ترند، در اینجا ممکن است بپرسید چرا چنین کرد و   <code class="page" rel="6,115"/> به چه سبب نصارا را از جهت دوستی با اسلام نزدیک‌ترین ملت‌ها معرفی فرمود؟ ! </p><h3> <span class="title" rel="5_80 5_82 5_83 5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_81 5_84 5_85 5_86">علت اینکه نصارا نزدیک ترین ملت‌ها به مسلمین از جهت دوستی معرفی شده‌اند</span> </h3> <p> جواب اینست که از این ملت عده بیشتری به اسلام گرویده و به رسول اللَّه  (ص) ایمان آوردند، کما اینکه آیه بعد هم که می‌فرماید: <span class="aya" rel="5_83" data-words="1-7">و إذا سمعوا ما أنزل إلی الرسول...</span> دلالت بر این مدعا دارد، ممکن است مجددا بپرسید اگر ایمان و اسلام چند نفر از یک ملت مجوز این باشد که همه آنها دوست اسلام و مسلمین خوانده شوند، لازم بود آن دو ملت دیگر هم دوست شناخته شوند، برای اینکه از آن دو ملت هم‌ عده زیادی مانند عبد اللَّه بن سلام با اصحاب یهودی‌اش از یهود و عده قابل ملاحظه از مشرکین که مجموعا ملت مسلمان امروز را تشکیل می‌دهند به رسول اللَّه (ص) ایمان آوردند، بنا بر این، چگونه در بین این سه ملت تنها نصارا مورد مهر قرار گرفته و آیه مزبور تنها آنها را ستوده است؟ ! جواب این سؤال اینست که نحوه اسلام آوردن این چند ملت مختلف بوده است مثلا ملت نصارا بدون مبارزه، بلکه پس از تشخیص حقانیت با کمال شیفتگی و شوق به اسلام گرویده‌اند در حالی که هیچ اجبار و اکراهی در کارشان نبوده و می‌توانسته با جزیه دادن، به دین خود باقی مانده و نسبت به آن پایداری و وفاداری کنند، و لیکن در عین حال اسلام را بر دین خود ترجیح داده و ایمان آوردند، بخلاف مشرکین، زیرا، رسول اللَّه (ص) جزیه از ایشان نمی‌پذیرفت، و جز اسلام آوردن از ایشان قبول نمی‌کرد، پس عده‌ای از مشرکین که ایمان آوردند دلالت بر حسن اسلامشان ندارد، درست است که مسلمان شدند، لیکن بعد از آن همه آزار و شکنجه که پیغمبر محترم اسلام از ایشان تحمل کرد، و آن همه جفا و قساوت و بی رحمی که نسبت به مسلمین روا داشتند و آن همه نخوتی که در برابر مسلمین ورزیدند. </p> <p>و همچنین یهود که گر چه در ایمان آوردن و یا جزیه دادن مانند نصارا مختار بودند، لیکن به آسانی اسلام را قبول نکردند، بلکه مدتها در نخوت و عصبیت خود تصلب و پافشاری کردند، مگر و خدعه بکار بردند، عهدشکنی‌ها کردند، خواهان بلا و مصیبت مسلمین بودند، و بالآخره صفحات تاریخ از خاطرات تلخی که مسلمین آن روز از یهود دیدند پر است، خاطراتی که تلخ‌تر و دردناک‌تر از آن تصور ندارد، آن رفتار نصارا بوده و این رفتار مشرکین و یهود، و این اختلاف در برخورد و تلقی هم چنان ادامه داشته است، یعنی همیشه از نصارا حسن اجابت بوده، و از یهود و مشرکین لجاج و پافشاری در استکبار و عصبیت، عینا همان رفتار و عکس العملی که این سه گروه در زمان رسول اللَّه (ص) از خود نشان دادند، همان را پس از آن جناب داشتند، چه افرادی که از ملت نصارا در قرون گذشته به طوع و رغبت دعوت اسلام را لبیک گفتند بسیار زیاد و بی‌شمار و بر عکس افرادی که از مشرکین و یهود در آن مدت طولانی<code class="page" rel="6,116"/> به دین اسلام گرویده‌اند بسیار کم و انگشت‌شمارند. </p> <p>و همین ادامه داشتن برخوردهای مختلف آنان در قرون متمادی و طولانی خود شاهد و گواه محکمی است بر صدق دعوی قرآن که بطور کلی فرمود: <span class="aya" rel="5_82" data-words="1-7">لتجدن أشد الناس عداوة للذین آمنوا الیهود</span> برای اینکه گر چه خطاب در این آیه متوجه شخص رسول اللَّه (ص) است، لیکن این نکته نیز بر کسی پوشیده نیست که آیه شریفه در مقام بیان قانون و ضابطی است کلی. </p> <p>و این نکته که عبارت است از بیان قانون کلی در صورت خطاب خصوصی بسیار بکار می‌رود: مانند آیه‌ <span class="aya" rel="5_80" data-words="1-6">تری کثیرا منهم یتولون الذین کفروا</span> و آیه‌ <span class="aya" rel="5_62" data-words="2-7">تری کثیرا منهم یسارعون فی الإثم</span> که در ضمن آیات مورد بحث بود، و تفسیر و ترجمه‌اش گذشت. </p> <h3> <span class="title" rel="5_82 5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_80 5_81 5_83 5_84 5_85 5_86">وجود علماء و پارسایان بسیار در میان نصارا و استکبار نورزیدن آنها علت انس بیشتر آنان با مسلمین بوده است</span> </h3> <p> <span class="aya" rel="5_82" data-words="21-30">ذلک بأن منهم قسیسین و رهبانا و أنهم لا یستکبرون</span>  <span class="phrase"><em>قسیس</em> معرب کشیش است و <em rel="fa_5_82_26-26" data-sentence="30:144">رهبان</em> جمع راهب و گاهی بجای راهب یعنی در مفرد استعمال می‌شود، راغب گفته است <em rel="fa_5_82_26-26" data-sentence="157:59">الرهبة</em> و <em rel="fa_5_82_26-26" data-sentence="218:42">الرهب</em> به معنای ترسی است که توأم با احتراز باشد.</span> <span class="phrase">تا آنجا که می‌گوید: <em rel="fa_5_82_26-26" data-sentence="20:397">ترهب</em> به معنای تعبد، و <em>رهبانیة</em> به معنای مبالغه و غلو و افراط در تحمل عبادت است، و این کلمه در کلام مجید هم بکار رفته، آنجا که می‌فرماید:  و رهبانیة ابتدعوها-و رهبانیتی که آن را بدعت کردند ، و رهبان هم به معنای مفرد استعمال می‌شود و هم به معنای جمع، کسانی که <em rel="fa_5_82_26-26" data-sentence="338:121">رهبان</em> را واحد دانسته‌اند در جمع آن  <em>رهابین</em> گفته‌اند<span class="footnote" rel="1" title="مفردات راغب ص ۲۰۴">*</span>.</span> </p> <p>در این آیه خدای تعالی جهت نزدیک‌تر بودن نصارا را به اسلام بیان فرموده و در جهت اینکه آنان نسبت به سایر ملل انس و محبتشان به مسلمین بیشتر است، سه چیز را معرفی می‌فرماید که آن سه چیز در سایر ملل نیست، یکی اینکه در بین ملت نصارا علما زیادند. دوم اینکه در بینشان زهاد و پارسایان فراوانند، سوم اینکه ملت نصارا مردمی متکبر نیستند، و همین سه چیز است که کلید سعادت آنان و مایه آمادگی شان برای سعادت و نیکبختی است. </p> <p>توضیح اینکه سعادت آدمی در زندگی از نظر دین به این است که بتواند نخست عمل صالح را تشخیص داده و سپس بر طبق آن عمل کند، و به عبارت دیگر، سعادت زندگی به داشتن ایمان و اذعان به حق و سپس عمل بر طبق آن است، بنا بر این کسی که بخواهد دارای چنین سعادتی شود اول احتیاج به علمی دارد که بوسیله آن بتواند حقیقت دین را که همان دین   <code class="page" rel="6,117"/> حق است تشخیص داده و به این وسیله مقتضی را فراهم آورد و چون وجود مقتضی به تنهایی برای آمادگی به عمل بر طبق آن کافی نیست و احتیاج به رفع موانع دارد از این رو لازم است موانعی را که در نفس آدمی است و نمی‌گذارد انسان بر طبق علم خود عمل کند که همان استکبار از حق، یا عصبیت بر باطل و امثال آنها است، از نفس خویش زایل سازد تا بتواند سعادت مطلوب را بدست آورد، و وقتی ما از طرفی آن علم نافع را کسب کردیم و از طرفی دیگر با از بین بردن تکبر، انصاف در برابر حق را بدست آوردیم، آن وقت است که می‌توان گفت ما برای خضوع در برابر حق آمادگی داریم، البته بشرطی که محیط هم اجازه بدهد، چون در اعمال آدمی مساعدت محیط هم دخالت عظیمی دارد، زیرا وقتی عملی در بین مردم متداول شد و از کودکی با آن عمل بار آمدند و بر آن عادت نموده خلف از سلف آن را ارث بردند چنین مردمی نمی‌توانند در باره خوبی و بدی آن عمل به آسانی بررسی نمایند، و یا اگر زشت است از آن دست بردارند، و چون عادت به آن دارند، احتمال بدی و زشتی در باره آن نمی‌دهند. </p> <p>و همچنین اگر به عمل نیکی عادت داشته باشند آن را هم نمی‌توانند به آسانی ترک کنند، و این جمله معروف است که می‌گویند: عادت طبیعت دوم است ، از همین جهت، فعلی که مخالف با عادت باشد برای بار اول بسیار دشوار، و بنظر غیر ممکن می‌رسد، و لذا وقتی برای اولین بار آن را انجام دهد با کمال تعجب بخود می‌گوید عملی که تا کنون بنظر ما محال بود معلوم شد که محال نبوده، و اگر همین عمل تکرار شود در هر دفعه به سهولتش افزوده و به همان مقدار از دشواریش کاسته می‌شود. </p> <p>بنا بر این اگر انسان در درجه اول تشخیص دهد که فلان عمل صالح است، و در درجه دوم غرضهای آلوده و نفسانی از قبیل لجاج و عناد را هم با از بین بردن ریشه آن که تکبر و نرفتن زیر بار حق است از بین ببرد و در درجه سوم هم چشمش به کسانی بیفتد که دارند آن عمل صالح را انجام می‌دهند، او هم بدون درنگ آن عمل را انجام خواهد داد، تا چه رسد به اینکه ببیند همه افراد جامعه آن را انجام می‌دهند، که در این صورت در انجام آن بیشتر تشویق و کمک شده است، و بهتر به امکان آن پی برده و بدون واهمه دست به انجام آن می‌زند. </p> <p>از این بیان بدست آمد که جامعه وقتی برای قبول حق آماده می‌شود که اولا رجال دانشمندی در آن باشند که خود به حق آگاهی یافته و آن را به دیگران تعلیم دهند، و ثانیا مردانی در آن جامعه باشند که به حق عمل کنند، تا در نتیجه افراد آن جامعه خوبی عمل به حق و امکان آن را به چشم ببینند، و ثالثا عموم افراد آن، عادت به خضوع در برابر حق را داشته باشند، و طوری نباشد که با اینکه حق بر ایشان واضح و منکشف شده مع ذلک در اثر تکبر زیر بار نروند، <code class="page" rel="6,118"/> و لذا می‌بینیم که خدای تعالی در آیه مورد بحث نزدیکی نصارا را به پذیرفتن دعوت رسول اللَّه  (ص) که دعوت حق دینی بود از همین جهت دانسته که در میان نصارا در درجه اول رجال دانشمندی بنام کشیش و همچنین مردانی که به حق عمل کنند بنام رهبان وجود داشته و در درجه سوم مردمش هم متکبر و بیزار از حق نبوده‌اند، دانشمندانی داشته که مرتب مردم را به عظمت حق و به معارف دین آشنا می‌کرده‌اند، زهادی داشته که گفتار دانشمندان و دستوراتشان را بکار می‌بسته و به این وسیله عظمت پروردگار و اهمیت سعادت دنیوی و اخروی مردم را عملا به آنان نشان می‌داده‌اند، و در خود آن امت هم این خصلت بوده که از قبول حق استنکاف نداشته‌اند، بخلاف یهود که گر چه در آنان هم احبار بوده، لیکن چون نوع مردم یهود به مرض تکبر دچار بوده‌اند همین رذیله‌ آنان را به لجاجت و دشمنی واداشته، در نتیجه سد راه آمادگیشان برای پذیرفتن حق شده است، و همچنین مشرکین که نه تنها دارای آن رذیله بوده‌اند بلکه رجال علمی و مردان زاهد را هم نداشته‌اند. </p> <p><code class="aya" rel="5_83"/> <span class="aya" rel="5_83" data-words="1-12">و إذا سمعوا ما أنزل إلی الرسول تری أعینهم تفیض من الدمع...</span>  <span class="phrase">فاضت العین بالدمع یعنی اشک چشم به کثرت جاری شد، و لفظ <em>من</em> در کلمه  <em rel="fa_5_83_11-12" data-sentence="75:372">من الدمع</em> برای ابتدا و در <span class="aya" rel="5_83" data-words="13-14">مما عرفوا</span> برای نشو<span class="footnote" rel="1" title="&lt;em&gt;من&lt;/em&gt; را وقتی نشویه می‌گویند که ما بعد آن منشا برای ما قبلش باشد مانند &lt;em&gt;بعت منک&lt;/em&gt; که فروش من ناشی است از خریداری تو و در آیه مورد بحث گریه ناشی است از شناسایی حق">*</span> و در <em>من الحق</em> برای بیان است.</span> </p> <p><code class="aya" rel="5_84"/> <span class="aya" rel="5_84" data-words="1-6">و ما لنا لا نؤمن بالله...</span> <span class="phrase">از لفظ <em rel="fa_5_84_15-15" data-sentence="7:650">یدخلنا</em> معنای <em>جعل</em> و قرار دادن بنظر می‌رسد، و از همین جهت با <em>مع</em>  متعدی شده است، و بنا بر این معنای جمله این می‌شود: ما انتظار داریم که پروردگارمان ما را با نیکوکاران قرار دهد، در حالتی که ما را داخل در زمره آنان کرده باشد، و کوتاه سخن اینکه، همه این افعال و گفتارهایی که خدای تعالی از نصارا نقل می‌کند، در حقیقت تصدیق و گواه مطلبی است که قبلا فرموده بود، و آن این بود که نصارا نسبت به یهود، به مردم با ایمان نزدیک‌ترند، و محبتشان نیز بیشتر است و نیز وجود علم نافع و عمل صالح و خضوع در برابر حق را در بین آنان تحقیق و بررسی می‌کند، و نیز می‌فهماند که همه این مزایا برای این بوده که در میانشان کشیش‌ها و رهبان زیادند و خودشان مردمی بی‌تکبرند.</span> </p> <p><code class="aya" rel="5_85"/> <span class="aya" rel="5_85" data-words="1-2">فأثابهم الله</span>  <em>اثابه</em> به معنای مجازات است. در آیه اولی جزای اعمال نصارا و در آیه دومی جزای   <code class="page" rel="6,119"/> یهود و مشرکین را مقابل جزای نصارا بیان می‌کند، تا به این وسیله جزای همه آن سه گروه را بیان کرده باشد. </p> <h3>بحث روایتی</h3> <h3> <span class="title" rel="5_75 5_78 5_68 5_69 5_70 5_71 5_72 5_73 5_74 5_76 5_77 5_79 5_80 5_81 5_82 5_83 5_84 5_85 5_86">چند روایت در مورد اقوامی که به شکل خوک و میمون مسخ شدند</span> </h3> <p> مرحوم شیخ صدوق (رحمه اللَّه تعالی) در کتاب معانی الاخبار به اسناد خود از حضرت رضا (ع) نقل می‌کند که آن جناب از پدرانش از علی (ع) حکایت کرده است که در ذیل آیه شریفه‌ <span class="aya" rel="5_75" data-words="15-17">کانا یأکلان الطعام</span> فرموده است: معنایش اینست که آن دو مانند سایر مردم به قضای حاجت میرفته‌اند.<span class="footnote" rel="1" title="عیون اخبار الرضا ج ۲ ص ۲۰۰ باب ۴۶">*</span> مؤلف: همین روایت را عیاشی در تفسیر خود با حذف چند نفر از وسط سند نقل کرده است<span class="footnote" rel="2" title="تفسیر عیاشی ج ۱ ص ۳۳۵ ح ۱۵۹">*</span>. </p> <p>و در کافی به اسناد خود از ابی عبیده حذاء از ابی عبد اللَّه (ع) نقل می‌کند که در ذیل آیه شریفه <span class="aya" rel="5_78" data-words="1-13">لعن الذین کفروا من بنی إسرائیل علی لسان داود و عیسی ابن مریم</span>  فرمود: آنان که بصورت خوک درآمدند به نفرین داود و آنان که بصورت میمون مسخ شدند به نفرین عیسی بن مریم بوده است<span class="footnote" rel="3" title="کافی ج ۸ ص ۲۰۰ ح ۲۴۰">*</span>. </p> <p>مؤلف: همین روایت را قمی<span class="footnote" rel="4" title="تفسیر قمی ج ۱ ص ۱۷۶">*</span> و عیاشی در تفسیر خود از آن حضرت نقل کرده‌اند<span class="footnote" rel="5" title="تفسیر عیاشی ج ۱ ص ۳۳۵ ح ۲۱۰">*</span>، و به طرق اهل سنت عکس این روایت از مجاهد و قتاده و دیگران نقل شده<span class="footnote" rel="6" title="مجمع البیان ج ۳ ص ۲۳۱">*</span> به این معنا که میمونها به نفرین داود، و خوک‌ها به نفرین عیسی بن مریم مسخ شده‌اند، و بعضی از روایات شیعه هم که بزودی نقل می‌شود مطابق این روایت است. </p> <p>و در تفسیر مجمع البیان از حضرت ابی جعفر (ع) نقل شده که فرمود: داود اهالی شهر ایله را نفرین کرد و علتش این بود که مردم ایله در عهد داود (ع) روز شنبه خود را که در آن مراسمی دینی داشته‌اند سبک شمرده، و مراسمش را بجای نیاورده و از             <code class="page" rel="6,120"/> دستورات آن روز سرپیچی کرده‌اند، و لذا داود (ع) به درگاه خدا عرض کرد: بار الها لعنت خود را همچون ردا بر آنان بپوشان و همچون کمربند بر دو پهلویشان بربند، پس خدای تعالی ایشان را بصورت میمون مسخ نمود. و اما عیسی (ع) آن جناب نیز قومی را که بر ایشان مائده نازل شد مع ذلک بعد از جریان مائده مجددا کفر ورزیدند نفرین کرد. آن گاه صاحب مجمع البیان می‌گوید: امام ابی جعفر (ع) فرموده کفرشان از این رو بود که با پادشاهان ستمگر دوستی می‌کرده‌اند، و به طمع اینکه لبی از دنیا آنان چرب کنند زشتیهایشان را زینت داده و آن را در نظرشان زیبا جلوه می‌داده‌اند.<span class="footnote" rel="1" title="مجمع البیان ج ۳ ص ۲۳۱">*</span> مؤلف: قرآن نیز این معنا را که اصحاب سبت بصورت میمون مسخ شده‌اند تایید می‌کند آنجا که می‌فرماید: <span class="aya" rel="2_65" data-words="1-13">و لقد علمتم الذین اعتدوا منکم فی السبت فقلنا لهم کونوا قردة خاسئین</span><span class="footnote" rel="2" title="و هر آینه شناختید کسانی را که تجاوز کردند حدود و احکام روز شنبه را و از همان جهت گفتیمشان میمون باشید و برای همیشه دور و رانده از درگاه ما بوده باشید سوره بقره آیه ۶۵">*</span> و نیز می‌فرماید: <span class="aya" rel="7_163" data-words="1-22">و سئلهم عن القریة التی کانت حاضرة البحر إذ یعدون فی السبت إذ تأتیهم حیتانهم یوم سبتهم شرعا و یوم لا یسبتون</span> تا آنجا که می‌فرماید: <span class="aya" rel="7_164" data-words="1-21">و إذ قالت أمة منهم لم تعظون قوما الله مهلکهم أو معذبهم عذابا شدیدا قالوا معذرة إلی ربکم و لعلهم یتقون</span>... <span class="aya" rel="7_166" data-words="1-11">فلما عتوا عن ما نهوا عنه قلنا لهم کونوا قردة خاسئین</span><span class="footnote" rel="3" title="از آنها بپرس از حال قریه‌ای (ایله) که بر لب دریا مسکن داشتند بپرس از آن موقعشان که وقتی ماهیان دریا در روزهای شنبه آشکارا می‌آمدند بر لب آب و بر عکس، روزهای دیگر نمی‌آمدند، چگونه تجاوز کردند حدود و احکام شنبه را این چنین آنان را با فسقشان آزمودیم و نیز بپرس از آن موقعشان که طایفه‌ای از صلحایشان گفتند: چرا نصیحت و پند می‌دهید مردمی را که خداوند یا هلاک کننده آنان است و یا عذاب کننده آنان بعذابی شدید؟ !گفتند: برای اینکه در درگاه پروردگارتان معذور باشیم، یا آنان احتمالا از خدا بترسند و تقوا پیشه کنند، پس وقتی که تکبر کردند و مرتکب شدند کارهایی را که از آن نهی شده بودند گفتیمشان میمون و رانده از درگاه ما باشید سوره اعراف آیه ۱۶۶">*</span>. </p> <p>و در کتاب الدر المنثور است که عبد بن حمید و ابو الشیخ و طبرانی و ابن مردویه از ابن مسعود نقل می‌کنند که وی گفته است رسول اللَّه (ص) فرمود: بنی اسرائیل وقتی دست بگناه و نافرمانی زدند علمایشان آنان را توبیخ و تنبیه نموده و از گناه نهی کردند، و لیکن در عین حال با ایشان همنیشینی می‌کرده و با هم می‌خوردند و می‌آشامیدند، تو گویی اینان نبوده‌اند که دیروز گناه می‌کردند، وقتی خدای تعالی چنین دید به دلهایشان اختلاف       <code class="page" rel="6,121"/> انداخته و به زبان یکی از پیغمبران آنان را لعنت کرد، سپس رسول اللَّه (ص) روی به ما کرده و فرمود: به خدا سوگند شما هم یا این است که امر به معروف و نهی از منکر می‌کنید و مردم را بسوی حق واداشته و به آن سوق می‌دهید، یا آنکه بطور مسلم بین شما تنافر و دشمنی می‌اندازد، و نیز بطور مسلم شما را هم لعنت و از رحمت خود دور خواهد نمود، همانطوری که آنها را لعنت کرد.<span class="footnote" rel="1" title="الدر المنثور ج ۲ ص ۳۰۰">*</span> </p><h3> <span class="title" rel="5_79 5_78 5_82 5_68 5_69 5_70 5_71 5_72 5_73 5_74 5_75 5_76 5_77 5_80 5_81 5_83 5_84 5_85 5_86">روایاتی در باره امر به معروف و نهی از منکر و تعلیم احکام الهی</span> </h3> <p> و نیز در همین کتاب است که عبد بن حمید از معاذ بن جبل نقل می‌کند که گفته است رسول اللَّه (ص) فرمود: اگر کسی به شما عطیه و ارمغانی داد مادامی که عطیه به شمار رفت یعنی در دادنش جز ثواب طمعی نداشت گرفتن آن حلال است، و اما اگر اسمش عطیه باشد و لیکن در واقع رشوه‌ای بود که آن را به طمع دین شما به شما داده‌اند، در آن صورت آن را مگیرید که حرام است، و با اینکه ممکن است این رشوه فقر شما را از بین ببرد و یا شما را از ترس دشمن ایمنی دهد با اینهمه با آن فقر و در آن ترس بسر ببرید، و راضی نشوید که رشوه دین شما را تباه سازد، بدرستی که بنی یاجوج آمده‌اند، و بدرستی آسیاب دین بزودی بدور در خواهد آمد<span class="footnote" rel="2" title="ظاهرا مراد این است که بزودی حکومت اسلام رو بقوت و قلمرو آن رو بتوسعه می‌گذارد">*</span> باید مراقب باشید، پا از حدود قرآن فراتر نگذارید، بزودی سلطان و هواخواهانش از قرآن و هواخواهانش جدا و با هم خواهند جنگید. بزودی پادشاهانی بر شما مسلط شده و حکومت خواهند کرد که در میان شما به حکمی و در بین خود به حکمی دیگر رفتار خواهند نمود، اگر سر در اطاعتشان در آورید گمراهتان می‌کنند و اگر نافرمانیشان کنید شما را می‌کشند، اصحاب پرسیدند یا رسول اللَّه ما اگر آن روز را درک کردیم تکلیفمان چیست؟ پیامبر فرمود: مانند اصحاب و یاران عیسی باشید، آنان را با اره دو نیم کردند و به دارها آویختند به این منظور که شاید بتوانند به این وسیله آنان را در معصیت با خود شرکت دهند لیکن قبول نکردند و تن به مرگ دادند، و حاضر به نافرمانی خدا نشدند، آری مرگ در اطاعت خدا بهتر از زندگی در معصیت اوست، اولین معصیت و زشتی که در بنی اسرائیل راه یافت این بود که امر به معروف و نهی از منکرشان به این صورت در آمد که‌ مرتکبین گناه را بعنوان تادیب امر به معروف و نهی از منکر می‌کردند و در عین حال دست از رفاقت آنان بر نداشته و با آنان می‌خوردند و می‌آشامیدند، چنان که گویا آنان مرتکب گناه نشده‌اند و هرگز گناهی نکرده‌اند، به همین جرم که عصیان و تجاوز کردند خداوند همه شان را به زبان داود به لعنت     <code class="page" rel="6,122"/> خود دچار ساخت. </p> <p>این بود حال بنی اسرائیل، و به خدایی که جان من بدست اوست سوگند، یا این است که امر به معروف و نهی از منکر می‌کنید و یا اینکه در اثر ترک آن خداوند اشرار شما را بر شما مسلط می‌کند، آن وقت است که حتی دعای نیکان شما هم در حقتان مستجاب نمی‌شود. </p> <p>و به خدایی که جانم بدست اوست، یا این است که امر به معروف و نهی از منکر نموده و دست ظالم را گرفته و به قدرت هر چه تمامتر بطرف حق سوقش می‌دهید و یا این است که خداوند پاره‌ای از شما را با دلهای پاره دیگرتان می‌زند<span class="footnote" rel="1" title="در المنثور ج ۲ ص ۳۰۰">*</span>. </p> <p>و نیز در کتاب الدر المنثور است که ابن راهویه و بخاری در وحدانیات و ابن السکن و ابن منده و باوردی در معرفة الصحابه و طبرانی و ابو نعیم و ابن مردویه از ابن ابزی از پدرش نقل می‌کند که گفت: رسول اللَّه (ص) خطبه‌ای خواند و در آن حمد و ثنای خداوندی بجای آورد، سپس عده‌ای از مسلمین را نام برده و بر آنها درود خیر فرستاد، آن گاه فرمود: چه میشود اقوامی را که همسایگان خود را علم و ادب و احکام دین یاد نمی‌دهند، و آنان را به احکام دین آشنا نمی‌سازند، امر به معروف و نهی از منکرشان نمی‌کنند؟ و چه می‌شود مردمی را که از همسایگان خود علم و ادب و احکام دین نمی‌آموزند، و به این وسیله خود را آشنای به احکام دین و متفطن به آن نمی‌سازند؟ سوگند به آن خدایی که جانم بدست اوست یا این است که همسایگان را یاد می‌دهند و از آنان یاد می‌گیرند، یا خود متفطن می‌شوند یا این است که من خود قبل از آنکه خداوند در قیامت عقوبتشان کند در دنیا عقوبت خواهم کرد، آن گاه از منبر فرود آمده و به منزل تشریف برد. </p> <p>اصحاب آن حضرت با هم به گفتگو پرداخته و از یکدیگر می‌پرسیدند غرضش از این کلام چه کسی بود؟ !و غالبا جوابی که در میان ایشان به گوش می‌خورد این بود جز  <em>اشعریین</em> کسی بنظر ما نمی‌رسد، آنهایند که خودشان عالم و فقیه‌اند و همسایگانشان مردم جفاپیشه و نادانند. این گفتگو و سؤال و جوابها به گوش اشعریها رسید جمعی از ایشان برای تحقیق قضیه و اینکه آیا روی سخن رسول اللَّه (ص) با ایشان بوده یا نه، شرفیاب حضور رسول اللَّه (ص) شده و عرض کردند: در خطبه‌ای که ایراد فرمودید عده‌ای از مسلمین را به خیر و خوبی یاد فرمودید و دنبال آن ما را به زشتی، مگر چه گناه و تخلفی از ما سر زده است؟ پیامبر فرمود: مطلب همان است   <code class="page" rel="6,123"/> که گفتیم، یا این است که همسایگان را علم و دین یاد می‌دهید و آنان را دانای به احکام دین می‌سازید و نیز امر به معروف و نهی از منکرشان می‌کنید، یا اینکه در همین دنیا و قبل از رسیدنتان به عقوبت آخرت عقوبتتان خواهم نمود، عرض کردند یا رسول اللَّه پس یک سال به ما مهلت بده، زیرا تعلیم و تعلم آنان دست کم یک سال وقت لازم دارد، آن جناب پذیرفته و یک سال مهلتشان داد، آن گاه این آیه را تلاوت فرمود: <span class="aya" rel="5_78-79" data-words="1-29">لعن الذین کفروا من بنی إسرائیل علی لسان داود و عیسی ابن مریم ذلک بما عصوا و کانوا یعتدون.، کانوا لا یتناهون عن منکر فعلوه لبئس ما کانوا یفعلون</span><span class="footnote" rel="1" title="در المنثور ج ۲ ص ۳۰۰-۳۰۱">*</span>. </p> <p>در تفسیر عیاشی از محمد بن هیثم تمیمی از امام ابی عبد اللَّه (ع) روایت شده که آن جناب در تفسیر آیه شریفه: <span class="aya" rel="5_79" data-words="1-10">کانوا لا یتناهون عن منکر فعلوه لبئس ما کانوا یفعلون</span> فرمود: این را باید بدانید آنان که این آیات در مذمتشان نازل شده با اینکه خود اهل معصیت و در آن گناهان قدم نمی‌گذاشتند در مجالس اهل گناه هم شرکت نمی‌کردند، و تنها جرمشان این بود که وقتی اهل معصیت را می‌دیدند برویشان می‌خندیدند، و با ایشان انس می‌داشتند<span class="footnote" rel="2" title="تفسیر قمی ج ۱ ص ۱۷۶-۱۷۹">*</span>. </p> <p>و نیز در تفسیر عیاشی است که مروان از بعضی از اصحاب خود از امام ابی عبد اللَّه  (ع) روایت می‌کند که گفت: وقتی در حضور امام (ع) گفتگو از نصارا و عداوتشان به میان آمد حضرت فرمود: ستایشی که خدای تعالی در آیه: <span class="aya" rel="5_82" data-words="21-30">ذلک بأن منهم قسیسین و رهبانا و أنهم لا یستکبرون</span> از آنان کرده راجع به مردمی است که ما بین غیبت مسیح و بعثت محمد (ص) می‌زیسته‌اند، و در انتظار بعثت آن جناب روزشماری می‌کرده‌اند.<span class="footnote" rel="3" title="پس چه می‌شود این مردم را که نمی‌فهمند و نزدیک هم نیست حدیثی را درک کنند سوره نساء آیه ۷۸">*</span> مؤلف: ظاهر آیه همانطوری که سابقا هم گفتیم این است که اصولا ملت نصارا و نوع مردمش دارای این فضایلند، و شاید امام هم نخواسته‌اند بفرمایند که آیه در شان عده معینی از نصارا است، تا کسی نگوید روایت با عموم آیه منافات دارد، بلکه مراد امام (ع) این بوده که گر چه آیه در باره عموم است، لیکن عمومی که آن روز می‌زیسته‌اند، و این آیه در شانشان نازل شده. مردمی بوده‌اند که نبوت خاتم النبیین را قبول داشته و در انتظار بعثتش بودند، بنا بر این، تا وقتی آیه شریفه در مقام مدح ایشان است که رفتار خود را تغییر ندهند، و با اینکه رسول اللَّه (ص) مبعوث شده دعوتش را پشت گوش نیندازند، چنان که در هر جای     <code class="page" rel="6,124"/> قرآن از مسلمین ستایش به عمل آمده آنان نیز تا وقتی مورد ستایش آن آیاتند که فضائل مسلمین صدر اسلام را در خود نگهدارند، و گرنه آیه در مدح شان نخواهد بود. </p> <h3> <span class="title" rel="5_82">روایاتی در ذیل آیه: <span class="aya" rel="5_82" data-words="21-24">ذلک بأن منهم قسیسین...</span> و نزول آن در شان نصارای حبشه و داستان نجاشی</span> </h3> <p> و در کتاب الدر المنثور است که عبد بن حمید و ابن منذر و ابن ابی حاتم و ابو الشیخ و ابن مردویه از سعید بن جبیر نقل می‌کنند که در تفسیر آیه: <span class="aya" rel="5_82" data-words="21-26">ذلک بأن منهم قسیسین و رهبانا...</span> گفته است: مراد از این کشیشان و راهبان تنها فرستادگان نجاشی هستند، که آنان را از حبشه به سوی رسول اللَّه (ص) گسیل داشت، تا آن جناب را از اسلام آوردنش آگهی دهند، و آنان هفتاد نفر از رجال علمی کشورش بودند که در بین تمام علمای حبشه هم از جهت سن و هم از جهت علمیت از سایرین برتری داشتند، و بنا بر نقل دیگر نجاشی از برگزیدگان اصحاب خود سی نفر را به حضور رسول اللَّه (ص) گسیل داشت، وقتی فرستادگان نجاشی به مدینه آمده حضور رسول اللَّه (ص) بار یافتند، حضرت برای آنها سوره یاسین را تلاوت کرد، به محضی که گوشهایشان به صوت دلنشین آن جناب و به کلام دلنشین خدا آشنا شد به گریه درآمده و به حقانیت آن پی بردند، خدای تعالی در حقشان این آیه را نازل کرد: <span class="aya" rel="5_82" data-words="21-26">ذلک بأن منهم قسیسین و رهبانا...</span> و همچنین این آیه: <span class="aya" rel="28_52" data-words="1-8">الذین آتیناهم الکتاب من قبله هم به یؤمنون</span> تا آنجا که می‌فرماید: <span class="aya" rel="28_54" data-words="1-6">أولئک یؤتون أجرهم مرتین بما صبروا</span> نیز در حق آنان نازل شد<span class="footnote" rel="1" title="در المنثور ج ۲ ص ۳۰۲">*</span>. </p> <p>و نیز در کتاب الدر المنثور است که ابن جریر و ابن ابی حاتم و ابن مردویه از ابن عباس نقل می‌کند که گفته است: ایامی که رسول اللَّه (ص) در مکه بود همواره از آسیب مشرکین بر جان اصحاب خود می‌ترسید. ناگزیر جعفر بن ابی طالب و ابن مسعود و عثمان بن مظعون را با عده‌ای از اصحاب خود به حبشه نزد نجاشی فرستاد، وقتی مشرکین خبر دار شدند عمرو بن عاص را با جمعی به حبشه فرستادند، می‌گویند که عمرو بن عاص و یارانش پیشدستی کرده و قبل از مسلمین بر نجاشی وارد شدند و گفتند: مردی از میان ما برخاسته و ادعای پیغمبری می‌کند و با کلمات خود عقل و اندیشه قومش را فاسد معرفی می‌کند اینک جمعی را به کشور تو گسیل داشته تا در این سرزمین رخنه کرده و سلطنت تو را تباه سازد، و ما از در دولت خواهی آمده‌ایم تا تو را از خطر آنان آگهی دهیم. نجاشی گفت: باشد تا بیایند و ببینم چه می‌گویند. </p> <p>این بود تا اصحاب رسول اللَّه (ص) رسیدند توسط دربان پیغامشان رسید،   <code class="page" rel="6,125"/> که اگر اذن دهی اولیای خدا در آیند، نجاشی گفت بگذار تا در آیند، مرحبا بر اولیای خدا!، وقتی وارد شدند سلام کردند، مشرکین از باب طعن روی به نجاشی کرده و گفتند: پادشاها! نگفتیم که ما از دوستی و دولت خواهی به خدمت آمده‌ایم؟ می‌بینی چگونه تحیت و درود مخصوص شاه را گذاشته و بجای آن سلام کردند؟ نجاشی پرسید چرا درود مخصوص مرا نگفتید و سلام کردید؟ !گفتند ما تو را به درود اهل بهشت و فرشتگان خدا درود گفتیم، نجاشی پرسید پیشوای شما در باره مسیح و مادرش چه می‌گوید؟ گفتند می‌گوید بنده خدا و رسول اوست، کلمه‌ایست از خدا، و روحی است از او که خدا او را در رحم مریم انداخته و از او متولدش کرد، و در باره مریم می‌گوید: دختر بکر و پاکیزه‌ایست که ترک ازدواج نموده و به یاد خدا دل از هر چیز کنده است. </p> <p>ابن عباس می‌گوید: وقتی نجاشی این را شنید چوبی از زمین برداشته و سپس گفت: عیسی و مادرش بقدر این چوب بیش از آنچه پیشوای شما گفته نیستند، مشرکین را این کلام خوش نیامد، و از شنیدن آن رویها ترش کردند، سپس نجاشی پرسید آیا از حرفهایی که به شما نازل شده چیزی از حفظ دارید؟ گفتند: آری گفت: بخوانید، اصحاب شروع کردند به خواندن کلام اللَّه مجید در حالی که از همه طرف کشیشان و راهبان و سایر بزرگان نصارا حضور داشته و گوش می‌دادند، هر یک آیه که خوانده می‌شد حقیقتی تازه برای آنان مکشوف گشته و اشکهایشان فرو می‌ریخت. و آیه شریفه‌ <span class="aya" rel="5_82-83" data-words="21-46">ذلک بأن منهم قسیسین و رهبانا و أنهم لا یستکبرون، و إذا سمعوا ما أنزل إلی الرسول تری أعینهم تفیض من الدمع مما عرفوا من الحق</span> حکایت می‌کند حالت آن روز کشیشان را<span class="footnote" rel="1" title="در المنثور ج ۲ ص ۳۰۱">*</span>. </p> <p>مؤلف: قمی در تفسیر خود روایت مفصلی راجع به این داستان نقل می‌کند که در آخر آن دارد که کشیشان به حبشه برگشته و آیاتی را که رسول اللَّه (ص) برای آنها تلاوت کرده بود برای نجاشی و کشیشان خواندند، و همگی از شنیدن آن به گریه در آمدند، نجاشی پنهان از اهل حبشه اسلام را قبول نمود و چون از مردم بر جان خود می‌ترسید تصمیم گرفت از حبشه بیرون رفته و خود را به رسول اللَّه (ص) برساند، اسباب سفر را فراهم نمود و حرکت کرد، لیکن در راه وقتی که از دریای احمر گذشت از دنیا رحلت نمود (تا آخر حدیث)<span class="footnote" rel="2" title="پس روی بگردان از کسی که پشت کرد و روی گردانید از قرآن ما و جز زندگی مادی دنیا را نخواست آری پایه معلومات انسان همین اندازه است سوره نجم آیه ۳۰">*</span>. </p> <h3>گفتاری در معنای توحید از نظر قرآن</h3> <p> هیچ دانشمند متفکر و اهل بحثی که کارش غور و تعمق در مسائل کلی علمی است در این تردید ندارد که مساله توحید از همه مسائل علمی دقیق‌تر و تصور و درک آن از همه دشوارتر و گره آن از همه پیچیده‌تر است، چون این مساله در افقی قرار دارد که از افق سایر مسائل علمی و نیز از افق افکار نوع مردم بلندتر است، و از سنخ مسائل و قضایای متداولی نیست که نفوس بتواند با آن انس گرفته و دلها به آن راه یابد، و معلوم است که چنین مساله‌ای چه معرکه‌ای در دلها بپا خواهد کرد، و عقول و افکار برای درک آن سر از چه چیزهایی در خواهند آورد، چون اختلاف در نیروی جسمانی بواسطه اختلاف ساختمانهای بدنی اعصاب فکری را هم مختلف می‌کند، و در نتیجه فهم و تعقل در مزاج‌های مختلف از نظر کندی و تیزی‌ و خوبی و بدی و استقامت و کجی مختلف می‌شود. </p> <p>اینها همه مسلم است، و کسی را در آن تردید نیست، قرآن کریم هم در آیات چندی به آن اشاره کرده، از آن جمله می‌فرماید: <span class="aya" rel="39_9" data-words="16-27">هل یستوی الذین یعلمون و الذین لا یعلمون إنما یتذکر أولوا الألباب</span><span class="footnote" rel="1" title="آیا برابرند آنان که میدانند با آنان که نمیدانند این را تنها صاحبان خرد می‌فهمند و متذکر میشوند سوره الزمر آیه ۹">*</span> و نیز می‌فرماید: <span class="aya" rel="53_29-30" data-words="1-16">فأعرض عن من تولی عن ذکرنا و لم یرد إلا الحیاة الدنیا، ذلک مبلغهم من العلم</span><span class="footnote" rel="2" title="معبود شما معبودی است یگانه، معبودی جز او نیست سوره بقره آیه ۱۶۳">*</span> و نیز می‌فرماید. <span class="aya" rel="4_78" data-words="33-39">فما لهؤلاء القوم لا یکادون یفقهون حدیثا</span><span class="footnote" rel="3" title="اوست همان زنده، جز او معبودی نیست، پس او را بخوانید در حالی که دین را برای او خالص کرده باشید سوره مؤمن آیه ۶۵">*</span> و نیز در ذیل آیه 75 همین سوره که از آیات مورد بحث است می‌فرماید: <span class="aya" rel="5_75" data-words="18-26">انظر کیف نبین لهم الآیات ثم انظر أنی یؤفکون</span><span class="footnote" rel="4" title="ببین چگونه بر ایشان آیات را بیان می‌کنیم آن گاه ببین چگونه از شنیدن حق روی می‌گردانند">*</span>. </p> <p>و این اختلاف درک‌ها و تفکرات در طرز تلقی و تفسیر یکتایی خدا از همه جا       </p> <p>سوره مائده آیه 75.  <code class="page" rel="6,127"/> روشن‌تر دیده می‌شود، چه در آنجاست که اختلاف و نوسان وسیع و عجیبی که افراد بشر در درک و تعقل و کیفیت تفسیر و بیان مساله وجود خدای تعالی دارند بخوبی بچشم می‌خورد، با اینکه همه‌شان در اصل وجود خدا متفقند، چون دارای فطرت انسانی‌اند، و این مساله هم از الهامات مرموز و اشارات دقیق فطرت سرچشمه می‌گیرد، و لذا می‌بینیم که وجود این فطرت از یک طرف، و برنخوردن به دین صحیح از طرف دیگر عده‌ای از افراد انسان را بر آن داشته که برای اسکات و قانع ساختن فطرت خود بت‌هایی از چوب و سنگ و حتی از کشک و یا گلی که با بول گوسفند درست کرده، آنها را شریک خدا بدانند و بپرستند، همانطوری که خدا را می‌پرستند، و از آنها حاجت بخواهند همانطوری که از خدا می‌خواهند، و در برابر آنها به خاک بیفتند همانطوری که در برابر خدا می‌افتند، حتی به این هم اکتفاء نکرده کار را به جایی برسانند که در همان عالم خیال بت‌ها را با خدا در انداخته و سرانجام بت‌ها را بر خدا غلبه داده و در نتیجه برای همیشه روی به بتخانه نهاده و خدا را فراموش کنند، و بت‌ها را بر خود و حوایج خود امارت و سروری داده و خدا را معزول و از کار خدایی منفصل کنند، در حقیقت منتها درجه‌ای که این عده توانسته‌اند در باره هستی خداوند فکر کنند این است که برای او وجودی قائل شوند نظیر وجودی که برای آلهه خود قائلند، آلهه‌ای که خود بدست خود یا بدست امثال خود آن را ساخته و پرداخته‌اند، و لذا می‌بینیم که خدا را مانند یک یک بت‌ها به وحدت عددیه‌ای که در واحد است و از آن اعداد ترکیب می‌شود توصیف کرده‌اند. </p> <p>قرآن هم در آیه زیر همین توصیف غلط آنها را حکایت کرده و می‌فرماید: <span class="aya" rel="38_4-5" data-words="1-21">و عجبوا أن جاءهم منذر منهم و قال الکافرون هذا ساحر کذاب.، أ جعل الآلهة إلها واحدا إن هذا لشیء عجاب</span><span class="footnote" rel="1" title="و در شگفت شدند از اینکه بسوی ایشان از جنس خودشان ترساننده‌ای از طرف پروردگار آمد و کفار گفتند این شخص جادوگری است دروغ‌پرداز شگفتا، آیا این مرد این همه خدایان را کنار زده و منحصر به خدای واحدی کرده است!؟ این مطلب راستی مطلب بسیار عجیبی است سوره ص آیه ۵">*</span> چه از این طرز گفتارشان معلوم می‌شود که دعوت قرآن را به توحید، دعوت به وحدت عددی تلقی کرده‌اند، همان وحدتی که در مقابل کثرت است، و گمان کرده‌اند اگر قرآن می‌فرماید: <span class="aya" rel="2_163" data-words="1-8">و إلهکم إله واحد لا إله إلا هو</span><span class="footnote" rel="2" title="آیا پروردگاران متفرق بهتر است یا معبود واحد قهار؟ نمی‌پرستید جز خدا مگر چیزهایی را که شما خود و پدرانتان بدون هیچ دلیلی اسم خدا بر آنها نهاده‌اید سوره یوسف آیه ۴۰">*</span> و یا می‌فرماید: <span class="aya" rel="40_65" data-words="1-10">هو الحی لا إله إلا هو فادعوه مخلصین له الدین</span><span class="footnote" rel="3" title="و نیست هیچ معبودی بجز اللَّه تعالی که یکتای قهار است سوره ص آیه ۶۵">*</span> و یا آیات دیگری که دعوتشان به این است که خدایان برون از حدتان را       <code class="page" rel="6,128"/> دور انداخته روی به درگاه خدای یگانه آرید، و یا اگر می‌فرماید: <span class="aya" rel="29_46" data-words="23-27">و إلهنا و إلهکم واحد</span><span class="footnote" rel="1" title="سوره عنکبوت آیه ۴۶">*</span> معبود ما و معبود شما یکیست و بت‌پرستان را دعوت می‌کند به اینکه تفرقه در عبادت و اینکه هر قبیله و طایفه‌ای خدایی مخصوص بخود تهیه کرده و در برابر خدایان دیگران خضوع نکند، را کنار گذاشته همه متفقا یکی را بپرستند معنایش این است که این آلهه زیاد را کنار گذاشته و اله واحد را که وحدتش نظیر وحدت یک یک بت‌ها است بپرستید. </p> <h3> <span class="title" rel="5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">قرآن کریم وحدت عددیه را از پروردگار جل و علا نفی می‌کند</span> </h3> <p> قرآن در تعالیم عالیه خود وحدت عددیه را از پروردگار (جل ذکره) نفی می‌کند، و جهتش این است که لازمه وحدت عددیه محدودیت و مقدوریت است، و واحدی که وحدتش عددی است جز به اینکه محدود به حدود مکانی و زمانی و هزاران حدود دیگر باشد و جز به اینکه مقدور و محاط ما واقع شود تشخیص داده نمی‌شود، و قرآن خدای تعالی را منزه از این می‌داند که محاط و مقدور چیزی واقع شود، و کسی بر او احاطه و تسلط بیابد، مثالی که بتواند قدری مطلب را به ذهن خواننده نزدیک کند اینست که: اگر شما از آب حوض منزل خود که آب واحدی است دویست ظرف را پر کرده و به این وسیله آبی را که تا کنون تمامیش یک واحد بود بصورت دویست واحدش در آورید، در این صورت خواهید دید که آب هر یک از ظرفها به تنهایی واحد و جدا از آبهای دیگر است. و اگر کسی از شما سؤال کند این ظرف معین وحدتش را از کجا آورد؟ و چطور شد که از آبی که همه آن یک واحد بود دویست واحد پیدا شد؟ !در جواب خواهید گفت: جهت این کثرت این است که هر یک از ظرفها را که انگشت بگذارید می‌بینید آب سایر ظرفها در آن نیست، و همین نبودن آبهای صد و نود و نه ظرف دیگر در این ظرف حد این ظرفست و همچنین یک انسان از این جهت یکی است که خصوصیات سایر انسانها را فاقد است، همچنین نداشتن و نبودن‌ها عبارتست از حدی که اگر نبود ممکن نبود انسان را که هم صادق بر این فرد و هم بر سایر افراد است متصف به وحدت و کثرت نمود. </p> <p>پس از این مثال بخوبی روشن شد که تنها و تنها محدودیت یک وجود به هزاران هزار امر عدمی باعث شده است که واحد عددی واحد شود، و اگر به جهتی آن وحدت از میان رفته و صفت و کیفیت اجتماع عارض شود از ترکیب همان واحد کثرت عددی بوجود آید. و چون خدای متعال بنا بر تعلیم عالی قرآن منزه از مقهوریت است بلکه قاهری است که هیچگاه مقهور نمی‌شود از این جهت نه وحدت عددی و نه کثرت عددی در حق او تصور ندارد و لذا در قرآن   <code class="page" rel="6,129"/> می‌فرماید: <span class="aya" rel="13_16" data-words="49-51">هو الواحد القهار</span><span class="footnote" rel="1" title="اوست یکتای قهار سوره رعد آیه ۶">*</span> و نیز می‌فرماید: <span class="aya" rel="12_39-40" data-words="4-21">أ أرباب متفرقون خیر أم الله الواحد القهار، ما تعبدون من دونه إلا أسماء سمیتموها أنتم و آباؤکم</span><span class="footnote" rel="2" title="خدای تعالی معبودیست بی‌همتا که معبودی جز او نیست برای اوست اسماء حسنی سوره طه آیه ۸">*</span> و می‌فرماید: <span class="aya" rel="38_65" data-words="5-12">و ما من إله إلا الله الواحد القهار</span><span class="footnote" rel="3" title="و میدانند که براستی و درستی &lt;em&gt;اللَّه&lt;/em&gt; حق و حقیقتی است روشن سوره نور آیه ۲۵">*</span> و می‌فرماید: <span class="aya" rel="39_4" data-words="1-16">لو أراد الله أن یتخذ ولدا لاصطفی مما یخلق ما یشاء سبحانه هو الله الواحد القهار</span><span class="footnote" rel="4" title="اگر خدا می‌خواست فرزندی برای خود فراهم کند هر آینه از آنچه که خلق کرده برای فرزندی خود بر می‌گزید هر چه را که می‌خواست، لیکن او منزه است، و اوست اللَّه واحد قهار سوره زمر آیه ۴">*</span>. </p> <p>و سیاق این آیات همانطوری که می‌بینید تنها وحدت فردی را از باری تعالی نفی نمی‌کند، بلکه ساحت مقدس او را منزه از همه انحا وحدت می‌داند، چه وحدت فردی که در قبال کثرت فردی است (مانند وحدت یک فرد از انسان که اگر فرد دیگری به آن اضافه شود نفر دوم انسان به دست می‌آید) و چه وحدت نوعی و جنسی یا هر وحدت کلی دیگری که در قبال کثرتی است از جنس خود،  (مانند وحدتی که نوع انسان که یکی از هزاران هزار نوع حیوانی است، مانند گاو و گوسفند و اسب و امثال آن، در قبال کثرت انواع) چون تمامی این انحاء وحدت در مقهوریت و جبر به داشتن حدی که فرد را از سایر افراد نوع، یا نوع را از سایر انواع جنس جدا و متمایز کند مشترکند، و چون‌ بنا بر تعلیمات قرآن هیچ چیز خدای تعالی را به هیچ وجه نه در ذات و نه در صفات و نه در افعال نمی‌تواند مقهور و مغلوب و محدود در حدی کند از این جهت وحدت او عددی نیست. </p> <p>آری، از نظر قرآن او قاهری است فوق هر چیز، و در هیچ شانی از شؤون خود محدود نمی‌شود، وجودی است که هیچ امری از امور عدمی (که عبارت اخری حد است) در او راه ندارد، و حقی است که مشوب به هیچ باطلی (که یکی از آنها محدودیت است) نمی‌گردد، زنده‌ایست که مرگ ندارد، دانایی است که جهل در ساحتش راه ندارد، قادری است که هیچ عجزی بر او چیره نمی‌شود، مالکی است که کسی از او چیزی را مالک نیست، عزیزی است که ذلت برایش نیست و ملکی است که کسی را بر او تسلطی نیست. </p> <h3> <span class="title" rel="5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">چون خدای تعالی مالک تمامی کمالات و اصیل در هر کمالی است، اتصاف او به وحدت و کثرت عددیه محال است</span> </h3> <p> و کوتاه سخن یکی از تعلیمات عالیه قرآن همین است که برای پروردگار از هر کمال خالص آن را قائل است، و ساحت مقدسش را از هر نقصی مبرا می‌داند، و این حقیقتی است         <code class="page" rel="6,130"/>که شاید هر کسی نتواند به درک آن نائل شود، و لذا برای اینکه شما خواننده عزیز بیشتر به این حقیقت قرآنی آشنا شوید ناگزیرم توصیه کنم که در ذهن خود دو چیز را فرض کنی که یکی از آن دو متناهی و محدود و دیگری از همه جهات و به تمام معنا نامتناهی و بی‌پایان باشد، بعد از فرض آن دو اگر به دقت تامل کنی خواهی دید که نامتناهی به سراسر وجود متناهی محیط است، بطوری که به هیچ نحو از انحایی که بتوان فرض کرد متناهی نمی‌تواند غیر متناهی را از حد کمالش دفع کند، بلکه خواهی دید که غیر متناهی بر متناهی سیطره و غلبه‌ای دارد که هیچ چیز از کمالات او را فاقد نیست، و نیز خواهی دید که غیر متناهی قائم به نفس خود و شهید و محیط بر نفس خویش است، آن گاه با در نظر گرفتن این مثال قدری معنای دو آیه زیر بیشتر و بهتر مفهوم می‌شود: <span class="aya" rel="41_53-54" data-words="13-34">أ و لم یکف بربک أنه علی کل شیء شهید.، ألا إنهم فی مریة من لقاء ربهم ألا إنه بکل شیء محیط</span><span class="footnote" rel="1" title="آیا بس نیست برای روشن شدن ثبوت و حقانیت خدای تو که در نزد هر چیزی حاضر است؟ ! آگاه باش که آنها نسبت به بقای او در شک و تردیدند، آگاه باش که خداوند بهر چیزی محیط است سوره حم سجده آیه ۵۴">*</span> و می‌توان گفت تنها این دو آیه نیستند، بلکه عموم آیاتی که اوصاف خدا را بیان می‌کنند و صراحت در حصر و یا ظهور در آن دارند دلالت بر این معنا می‌کنند، مانند آیات زیر: <span class="aya" rel="20_8" data-words="1-8">الله لا إله إلا هو له الأسماء الحسنی</span><span class="footnote" rel="2" title="بگو، او یعنی خدای متعال یگانه است و هر سیادت و سروری به او منتهی میشود، لم یزل و لا یزال خواهد بود، نیازمند به خواب و خوراک نیست، نزائیده و زائیده نشده، و احدی برای او همپایه و کفو نبوده سوره توحید">*</span>، <span class="aya" rel="24_25" data-words="6-12">و یعلمون أن الله هو الحق المبین</span><span class="footnote" rel="3" title="امروز ملک عالم از کیست، از آن خدای واحد قهار است سوره المؤمنون آیه ۱۶">*</span>، <span class="aya" rel="40_65" data-words="1-6">هو الحی لا إله إلا هو</span><span class="footnote" rel="4" title="اوست زنده، جز او معبودی نیست سوره مؤمن آیه ۶۵">*</span> ، <span class="aya" rel="30_54" data-words="23-26">و هو العلیم القدیر</span><span class="footnote" rel="5" title="اوست بسیار دانا و بسیار توانا سوره روم آیه ۵۴">*</span>، <span class="aya" rel="2_165" data-words="27-30">أن القوة لله جمیعا</span><span class="footnote" rel="6" title="بدرستی قوت تماما از برای خداست سوره بقره آیه ۱۶۵">*</span>، <span class="aya" rel="64_1" data-words="10-14">له الملک و له الحمد</span><span class="footnote" rel="7" title="برای اوست ملک و برای اوست حمد و ستایش سوره تغابن آیه ۱">*</span>، <span class="aya" rel="10_65" data-words="5-8">إن العزة لله جمیعا</span><span class="footnote" rel="8" title="هر عزت و اقتداری مخصوص خدا است سوره یونس آیه ۶۵">*</span>، <span class="aya" rel="2_147" data-words="1-3">الحق من ربک</span><span class="footnote" rel="9" title="حق همان است که از طرف خدا بسوی تو آمد سوره بقره آیه ۱۴۷">*</span> و <span class="aya" rel="35_15" data-words="4-11">أنتم الفقراء إلی الله و الله هو الغنی</span><span class="footnote" rel="10" title="و شما فقرا و حاجتمندان بخدائید و خدا همانا بی‌نیاز است سوره فاطر آیه ۱۵">*</span>. </p> <p>                     <code class="page" rel="6,131"/> و آیات دیگری غیر اینها که همه همین طوری که می‌بینید به بانگ بلند خدای تعالی را در هر کمالی که بتوان فرض کرد اصیل دانسته. و حضرتش را مالک تمامی کمالات می‌داند، و چنین اعلام می‌دارد که برای غیر خدا به اندازه خردلی از کمالات وجود ندارد، مگر اینکه خدایش ارزانی بدارد که باز ملک خداست، و در نزد او عاریت است، چون عطیه و تملیک خدا با تملیکات ما آفریدگان فرق دارد، ما اگر چیزی به کسی تملیک کنیم از ملک خود بیرون کرده و دیگر مالک آن نیستیم، و لیکن خدای سبحان این چنین نیست زیرا که آفریدگان خدا، خود و آنچه در دست دارند همه ملک خدایند. بنا بر این هر موجودی را فرض کنیم که در آن کمالی باشد و بخواهیم فرضا او را ثانی خدا و انباز او بدانیم برگشت خود او و کمالش بسوی خداوند است، با این تفاوت که همان کمال، مادامی است که در موجود فرضی ما وجود دارد و مشوب و آمیخته با هزاران نواقص است، و لیکن همین کمال خالصش نزد خدا است، آری خدای تعالی حقی است که هر چیزی را مالک است، و غیر خدا باطلی است که از خود چیزی ندارد، کما اینکه در قرآن می‌فرماید: <span class="aya" rel="25_3" data-words="13-29">لا یملکون لأنفسهم ضرا و لا نفعا و لا یملکون موتا و لا حیاة و لا نشورا</span><span class="footnote" rel="1" title="مالک هیچ ضرر و نفعی و نیز مالک مرگ و زندگی و دوباره زنده شدن خود نیستند سوره فرقان آیه ۳">*</span> و همین معنا است که وحدت عددی را از خدای تعالی نفی می‌کند، زیرا اگر وحدتش وحدت عددی بود وجودش محدود و ذاتش از احاطه به سایر موجودات بر کنار بود، و آن گاه صحیح بود که عقل ثانی و انبازی برایش فرض کند، حالا چه در خارج باشد و چه نباشد، و نیز از ناحیه ذاتش مانعی نبود از اینکه عقل او را متصف به کثرت کند، و اگر مانعی می‌داشت از ناحیه خارج و مرحله وقوع بود، مانند همه چیزهایی که ممکن است باشد، لیکن فعلا نیست، و حال آنکه خدای تعالی اینطور نیست، و فرض ثانی و انباز برای خدا فرضی است غیر ممکن، نه اینکه ممکن باشد و لیکن فعلا وقوع نداشته باشد، بنا بر آنچه گفته شد، خدای تعالی به این معنا واحد است که از جهت وجود طوری است که محدود به حدی نمی‌شود تا بتوان برون از آن حد فرد دومی برایش تصور کرد، و همین معنا و مقصود از آیات سوره توحید است: <span class="aya" rel="112_1-4" data-words="1-17">قل هو الله أحد.، الله الصمد.، لم یلد و لم یولد.، و لم یکن له کفوا أحد</span>.<span class="footnote" rel="2" title="احاطه علمی به آن پیدا نمی‌کنند سوره طه آیه ۱۱۰">*</span>     <code class="page" rel="6,132"/> توضیح اینکه کلمه <em>احد</em> در <span class="aya" rel="112_1" data-words="1-4">قل هو الله أحد</span> طوری استعمال شده که امکان فرض بر عددی را در قبال آن دفع می‌کند، زیرا وقتی گفته می‌شود: احدی به سر وقت من نیامد آمدن یک نفر و دو نفر و همه ارقام بالاتر را نفی می‌کند، و همچنین اگر این کلمه در جمله مثبت بکار رود مانند: <span class="aya" rel="9_6" data-words="1-6">و إن أحد من المشرکین استجارک</span> -و اگر احدی از مشرکین به تو پناه آورد در اینجا نیز یک نفر و دو نفر و همه ارقام بالاتر از دو را شامل می‌شود، و مانند کلمه  <em>هر کس</em> هیچ رقمی از ارقام از شمول آن بیرون نیست. </p> <p>و همچنین آیه‌ <span class="aya" rel="4_43" data-words="30-35">أو جاء أحد منکم من الغائط</span> -و یا احدی از شما مستراح برود که یک نفر و دو نفر و هیچ یک از ارقام از شمول آن بیرون نیستند، و <em>احد</em> در آیه‌ <span class="aya" rel="9_6" data-words="1-5">و إن أحد من المشرکین</span> منسوب بود به مشرکین، یعنی احدی از مشرکین، و در آیه‌ <span class="aya" rel="4_43" data-words="30-33">أو جاء أحد منکم</span> منسوب بود به کلمه <em>منکم</em> یعنی احدی از شما مسلمین، آیه اولی همه مشرکین را در بر می‌گرفت و آیه دومی همه مسلمین را، و در آیه‌ <span class="aya" rel="112_1" data-words="1-4">قل هو الله أحد</span> چون <em>احد</em> در اثبات بکار رفته نه در نفی، و چون منسوب به چیزی و یا کسی هم نشده، از این جهت می‌رساند که هویت پروردگار متعال طوری است که فرض وجود کسی را که هویتش از جهتی شبیه هویت او باشد رفع می‌کند، چه اینکه یکی باشد و چه بیشتر، پس کسی که ثانی خدا و انباز او باشد نه تنها در خارج وجود ندارد، بلکه فرض آنهم بر حسب فرض صحیح محال است. </p> <p>و لذا در سوره توحید نخست <em>احد</em> را به <em>صمدیت</em> توصیف کرد، و <em>صمد</em>  عبارتست از چیزی که جوف و فضای خالی در آن نباشد، و در ثانی به اینکه نمی‌زاید، و در ثالث به اینکه زائیده نمی‌شود، و در رابع به اینکه احدی همپایه او نیست، که همه این اوصاف از چیزهایی هستند که هر کدام نوعی محدودیت و برکناری را همراه دارند، و از همین جهت است که هیچ آفریده‌ای نمی‌تواند آفریدگار را آن طور که هست توصیف کند، کما اینکه در قرآن به این معنا اشاره کرده و می‌فرماید: <span class="aya" rel="37_159-160" data-words="1-8">سبحان الله عما یصفون، إلا عباد الله المخلصین</span><span class="footnote" rel="1" title="منزه است خداوند از آنچه که او را به آن توصیف می‌کنند مگر توصیف بندگان مخلص خداوند">*</span>. </p> <p>و نیز می‌فرماید: <span class="aya" rel="20_110" data-words="8-12">و لا یحیطون به علما</span><span class="footnote" rel="2" title="آیا برای خداوند متعال شرکائی قرار داده‌اند که مانند آفریدن خداوند موجوداتی آفریده‌اند و فعلا ایشان در اشتباه افتاده‌اند که آفریده‌های خداوند کدام است و آفریده‌های شرکایش کدام؟ !!بگو خداوند خالق هر چیزی است و او واحدی است قهار سوره رعد آیه ۱۶">*</span> سر این مطلب این است که صفات کمالیه‌ای که ما خدا را به آن صفات توصیف می‌کنیم اوصاف مقید محدودی هستند، و خدای تعالی منزه است از قید و حد، خدای تعالی کسی است که رسول اللَّه (ص) در </p> <p>سوره صافات آیه 160.    <code class="page" rel="6,133"/> ثنایش آن جمله معروف را گفته است: لا احصی ثناء علیک انت کما اثنیت علی نفسک -من ثنای تو نتوانم شمرد، تو همانطوری هستی که از ناحیه خودت ستایش شدی و همین معنای از وحدت است که با آن تثلیث نصارا دفع می‌شود، گر چه آنها هم قائل به توحید هستند، لیکن توحیدی را معتقدند که در آن وحدت، وحدت عددی است، و منافات ندارد که از جهت دیگر کثیر باشد، نظیر یک فرد از انسان که از جهت اینکه فردی است از کلی انسان واحد و از جهت اینکه علم و حیات و انسانیت و چیزهای دیگر است کثیر است‌، و تعلیمات قرآنی منکر چنین وحدتی است نسبت به خداوند، قرآن وحدتی را ثابت می‌کند که به هیچ معنا فرض کثرت در آن ممکن نیست، نه در ناحیه ذات و نه در ناحیه صفات، و بنا بر این، آنچه در این باب از ذات و صفات فرض شود قرآن همه را عین هم می‌داند، یعنی صفات را عین هم و همه آنها را عین ذات می‌داند. </p> <h3> <span class="title" rel="5_73 5_68 5_69 5_70 5_71 5_72 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86">وحدت خداوند سبحان در توحیدی که نصارا معتقدند وحدت عددی است که قرآن منکر آنست</span> </h3> <p> <span class="phrase">لذا می‌بینیم آیاتی که خدای تعالی را به وحدانیت ستوده دنبالش صفت قهاریت را ذکر کرده است، تا بفهماند وحدتش عددی نیست، یعنی وحدتی است که در آن بهیچ وجه مجال برای فرض ثانی و مانند نیست، تا چه رسد به اینکه ثانی او در عالم، خارجیت و واقعیت داشته باشد، کما اینکه در قرآن به موهوم بودن مفروضات بشری و قهاریت خدا بر آن مفروضات اشاره کرده و می‌فرماید: <span class="aya" rel="12_39-40" data-words="4-21">أ أرباب متفرقون خیر أم الله الواحد القهار، ما تعبدون من دونه إلا أسماء سمیتموها أنتم و آباؤکم</span><span class="footnote" rel="1" title="ترجمه این آیه در پاورقی صفحه ۱۲۹ گذشت  (سوره یوسف آیه ۴۰)">*</span> خدای را به وحدتی ستوده که قاهر است بر هر شریکی که برایش فرض کنند، خلاصه، وحدتی اثبات می‌کند که در عالم برای معبودهای غیر خدا جز اسم چیزی باقی نمی‌گذارد، و همه را موهوم می‌سازد، و نیز می‌فرماید: <span class="aya" rel="13_16" data-words="34-51">أم جعلوا لله شرکاء خلقوا کخلقه فتشابه الخلق علیهم قل الله خالق کل شیء و هو الواحد القهار</span><span class="footnote" rel="2" title="توحید صدوق ص ۸۳ ح ۳ و خصال صدوق ج ۱ ص ۲ ح ۱">*</span> و نیز فرموده: <span class="aya" rel="40_16" data-words="10-15">لمن الملک الیوم لله الواحد القهار</span><span class="footnote" rel="3" title="احتجاج طبرسی ج ۱ ص ۲۹۹">*</span>، چون وسعت ملک او آن قدر است که هیچ مالک دیگری در برابرش فرض نمی‌شود، جز اینکه آن مفروض و آنچه در دست او است همه ملک خدای سبحان است، و نیز فرموده: <span class="aya" rel="38_65" data-words="5-12">و ما من إله إلا الله الواحد القهار</span><span class="footnote" rel="4" title="سوره ص آیه ۶۵">*</span> و نیز فرموده:         <code class="page" rel="6,134"/> <span class="aya" rel="39_4" data-words="1-16">لو أراد الله أن یتخذ ولدا لاصطفی مما یخلق ما یشاء سبحانه هو الله الواحد القهار</span><span class="footnote" rel="1" title="در پاورقی صفحه ۱۲۹ گذشت">*</span> همانطوری که می‌بینید در این آیات و آیات دیگری که اسم از قهاریت خدا به میان آمده است کلمه <em>قهار</em>  بعد از ذکر <em rel="fa_5_73_15-15" data-sentence="1880:15">واحد</em> بکار رفته است.</span> </p> <h3>بحث روایتی‌ <span class="title" rel="5_73 5_68 5_69 5_70 5_71 5_72 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86"> (شرح و تفسیر سخنانی از امیر المؤمنین (ع) در باره توحید خدای سبحان، نفی وحدت عددی و نفی حد از ذات اقدس الهی و...) </span> </h3> <p> صدوق (علیه الرحمه) در کتاب توحید و کتاب خصال به سند خود از مقدام بن شریح ابن هانی از پدرش شریح نقل می‌کند که گفت: در جنگ جمل عربی از میان لشکریان برخاسته عرض کرد: یا امیر المؤمنین!آیا اعتقاد شما این است که خدا یکی است؟ این را که گفت مردم گردن کشیدند، که ای فلان مگر نمی‌بینی امام در این ایام با چه گرفتاریها مواجه است؟ !در مثل چنین ایامی که امام گرفتار جنگ است چه جای اینگونه سؤالات است؟ ! <span class="phrase">حضرت فرمود: بگذارید جواب خود را بگیرد، و نسبت به خدای خود معرفتی حاصل کند، او همان را می‌خواهد که ما آن را از دشمن خود می‌خواهیم (یعنی همه رنجهای ما برای این است که دشمنان ما به خدا آشنا شوند)، آن گاه روی به اعرابی کرد و فرمود: ای اعرابی!گفتن اینکه خدا واحد است بر چهار وجه است که دو وجه آن غلط و دو وجه دیگرش صحیح است، اما آن دو وجهی که جایز نیست بر خدا اطلاق شود یکی این است که کسی بگوید خدا واحد است، و مقصودش از واحد واحد عددی باشد، و این صحیح نیست زیرا چیزی که دوم برایش نیست داخل در اعداد نمی‌شود، و لذا می‌بینید که قرآن گویندگان <em rel="fa_5_73_7-8" data-sentence="536:112">ثالث ثلاثة</em> را کافر خوانده، دیگر اینکه کسی بگوید: خدا یکی است و مرادش همان باشد که گوینده‌ای می‌گوید فلانی یکی از مردم است.</span> این نیز باطل است. چون خدا را به خلق تشبیه کردن است، و پروردگار ما بزرگتر از آنست که برایش شبیهی باشد. </p> <p>اما آن دو نحوه وحدتی که برای خدا ثابت است یکی این است که کسی بگوید: خدا واحد است و در اشیای عالم مانندی برایش نیست، و این صحیح است چون پروردگار همین طور است، دیگر اینکه گفته شود خدای عز و جل احدی المعنا است، یعنی نه در خارج و نه در عقل و نه در وهم قابل هیچگونه انقسامی نیست، این هم صحیح است چون پروردگار ما همین طور است.<span class="footnote" rel="2" title="نهج البلاغه صبحی الصالح ص ۳ ح ۱۵">*</span>     <code class="page" rel="6,135"/> مؤلف: شیخ صدوق همین روایت را در کتاب دیگرش یعنی معانی الاخبار به سند دیگری از ابی المقدام فرزند شریح بن هانی از پدرش شریح نقل کرده است.<span class="footnote" rel="1" title="معانی الاخبار ص ۵ ح ۲">*</span> و در نهج البلاغه است که امام در یکی از خطبه‌هایش می‌فرماید: اولین قدم به سوی دین کسب معرفت است، و کمال معرفت به تصدیق پروردگار و ایمان به او است، و کمال تصدیق و ایمان به خدا، توحید او است، و کمال توحیدش به اخلاص یعنی به اینست که سر جز به آستان او فرود نیاوری، و عبادت را جز برای او انجام ندهی، و کمال اخلاصش زبان بستن از توصیف او است، چون هر صفتی خود شهادت می‌دهد که غیر موصوفست، کما اینکه هر موصوفی خود گواهی می‌دهد که غیر صفت است، بنا بر این کسی که خدای را در وصف بگنجاند او را قرین دانسته، و کسی که خدای را قرین بداند به دوئیت او حکم کرده و هر که به دوئیت حکم کند او را تجزیه کرده، و دارای ابعاض دانسته، و کسی که چنین کند نسبت به او جاهل شده است، و کسی که نسبت به خدا جاهل شد البته به او اشاره هم می‌کند، و کسی که او را مورد اشاره خود قرار دهد او را تحدید کرده و کسی که او را محدود کند او را معدود و قابل شمارش کرده است...<span class="footnote" rel="2" title="سوره حم سجده آیه ۵۴">*</span> مؤلف: این خطبه بدیع‌ترین بیانی است که بهتر از آن در باره توحید بیانی دیده نشده است، و ما حصل قسمت اول آن اینست که برگشت کامل‌ترین مراحل معرفت خدا به بازداری زبان است از توصیف او، و محصل قسمت دوم آن یعنی جمله: فمن وصف اللَّه سبحانه فقد قرنه... که متفرع بر قسمت اول است، این است که اثبات صفات برای خدا مستلزم اثبات وحدت عددی است برای او، و وحدت عددی ملازم است با محدودیت، و خدای تعالی اجل از آن است که در حد بگنجد. </p> <p>پس از این دو مقدمه این نتیجه گرفته می‌شود که کمال معرفت خدای تعالی پی بردن به این است که وحدتش مانند وحدت سایر موجودات، وحدت عددی نیست، و برای وحدت او معنای دیگری است، و مراد امام امیر المؤمنین (ع) از ایراد این خطبه همین نتیجه است. </p> <p>اما اینکه فرمود: کمال معرفت به او توصیف نکردن است، دلیلش همان جملات قبلی است که در هر جمله مرتبه‌ای را از ایمان بیان کرده، نخست می‌فرماید: اول الدین معرفته-     <code class="page" rel="6,136"/> اولین مرتبه دین شناخت خدا است و این خود واضح است، چون کسی که خدا را نمی‌شناسد هنوز قدم در ساحت دین نگذاشته، پس اولین قدم بسوی دین شناسایی خدا است، آن گاه می‌فرماید: و کمال معرفته التصدیق به-و کمال معرفت خدا تصدیق و ایمان به او است  این نیز روشن است، زیرا معرفت پروردگار از قبیل معرفت‌هایی است که باید توأم با عمل باشد که از طرفی ارتباط و نزدیکی عارف را به معروف نشان داده و از طرف دیگر عظمت معروف را حکایت کند، نه از قبیل معرفت‌هایی که توأم با عمل نیست. </p> <p>و پر واضح است که اینگونه معرفت‌ها وقتی در نفس پای‌گیر و مستقر می‌شود که به لوازم عملیش قیام شود، و گرنه معرفت در اثر ارتکاب اعمال مخالف و ناسازگار رفته رفته ضعیف شده و سرانجام بطور کلی از بین می‌رود، یا لا اقل بی‌اثر می‌ماند. کما اینکه امام امیر المؤمنین (ع) همین معنا را در یکی از کلماتش که در نهج البلاغه روایت شده است متعرض شده و می‌فرماید: علم مقرون به عمل است، کسی که علمی آموخت می‌باید به لوازم عملی آن قیام نماید، و گرنه رخت از دلش بر بسته (از بین می‌رود)<span class="footnote" rel="1" title="نهج البلاغه صبحی الصالح ح ۳۶۶">*</span>. </p> <p>پس علم و معرفت به هر چیز وقتی کامل می‌شود که عالم و عارف نسبت به معلوم و معروف خود ایمان صادق داشته باشد، نه اینکه آن را شوخی و بازیچه بپندارد، و علاوه بر این، ایمان خود را از ظاهر و باطن خود بروز دهد، و جسم و جانش در برابر معروف خاضع شود، و این همان ایمانی است که اگر در دل بتابد آشکار و نهان آدمی را در پرتو خود اصلاح می‌کند، پس صحیح است که گفته شود: کمال معرفت خدا تصدیق به او است. آن گاه می‌فرماید: و کمال التصدیق به توحیده-و کمال تصدیق و ایمان به خدا توحید او است . جهتش این است که گر چه خضوع که همان تصدیق و ایمان به خداست و با شرک و بت‌پرستی هم محقق می‌شود، کما اینکه مشرکین و بت‌پرستان هم برای پروردگار خضوع داشتند، و هم برای خدایان خود، الا اینکه این خضوع ناتمام و ناقص است، و بدیهی است که خضوع وقتی کامل می‌شود که تمامی مراتب آن از غیر خدا به سوی خدا معطوف گردد، چون خضوع برای معبودهای ساختگی، خود به معنای اعراض و روگردانی از خداست، سپس تصدیق به خدا و خضوع نسبت به مقام او وقتی کامل می‌شود که از عبادت شرکای ساختگی و دعوت آنان اعراض شود، این است معنای جمله: و کمال التصدیق به توحیده-و کمال تصدیق او یگانه دانستن او است . آن گاه فرمود: و کمال توحیده الاخلاص له-و کمال توحیدش، اخلاص نسبت به او است . </p> <p>   <code class="page" rel="6,137"/> <span class="phrase">باید دانست که توحید دارای مراتبی است که بعضی فوق بعضی دیگر قرار دارند، و آدمی به مرتبه کامل آن نایل نمی‌شود مگر آنکه معبود یکتا را آن چنان که شایسته است یعنی بنحو انحصار بپرستد، و تنها به گفتن <em rel="fa_5_73_14-15" data-sentence="193:373">الها واحدا</em> اکتفاء نکرده و در برابر هر کس و ناکسی به خاک ذلت نیفتد و دل خوش نباشد، بلکه براستی و از روی حقیقت هر چیزی را که بهره‌ای از کمال و وجود دارد همه را به خدا نسبت دهد، خلقت عالم، و روزی روزی‌خواران و زنده کردن و میراندن آنان و خلاصه دادن و ندادن و همه چیز را از او بداند، و در نتیجه خضوع و تذلل را به خدای تعالی انحصار دهد، و جز برای او برای هیچکس و به هیچ وجه اظهار ذلت نکند.</span> بلکه امیدوار جز به رحمت او و بیمناک جز از غضب او نباشد، و طمع جز به آنچه در نزد اوست نبندد، و سر جز بر آستان او نساید، و به عبارت دیگر هم در ناحیه علم و هم در ناحیه عمل، خود را خالص برای خدا کند، از این جهت است که امام فرمود: و کمال توحیده الاخلاص له ، وقتی معرفت آدمی نسبت به خداوند به این پایه رسید و خدای تعالی آدمی را به چنین شرافتی مفتخر ساخت و او را تا درجه اولیاء و مقربین درگاه خود بالا برد آن وقت است که با کمال بصیرت به عجز خود از معرفت حقیقی خدا پی برده و می‌فهمد که نمی‌تواند خدای را آن طوری که لایق کبریا و عظمت اوست توصیف کند!و نیز بخوبی درک می‌کند که هر معنایی که بخواهد خدا را به آن توصیف کند بطور کلی معنایی است که آن را از مشهودات ممکن خود که همه مصنوع خدایند گرفته و با همانها خدای را توصیف کرده است. </p> <p>با اینکه این معانی عموما صورتهایی هستند ذهنی و محدود و مقید، صوری هستند که با هم ائتلاف ندارند و یکدیگر را دفع می‌کنند، مثلا علم و قدرت و حیات و رزق و عزت و غنا و امثال اینها مفاهیمی هستند که هر کدام غیر دیگری است، و واضح است که علم، غیر قدرت است، و قدرت، غیر علم است، هر مفهومی خودش، خودش است، ما وقتی مفهوم علم را مثلا بنظر آوریم، در آن لحظه از معنی قدرت منصرفیم، و در معنای علم، قدرت را نمی‌بینیم. و همچنین وقتی معنای علم را از نظر اینکه وصفی است از اوصاف، تصور می‌کنیم، از ذاتی که متصف است به آن غفلت داریم. </p> <p>از اینجا می‌فهمیم که این مفاهیم و این معلومات و ادراکات قاصر از اینند که با آفریدگار منطبق شوند، و او را آن چنان که هست حکایت کنند، لذا کسی که به درجه اخلاص رسیده خود را محتاج و ملزم می‌بیند که در توصیف خدای خود به نقص و عجز خود اعتراف کند، آنهم چه نقصی؟ !نقصی علاج ناپذیر و عجزی غیر قابل جبران، و نیز خود را ناچار می‌بیند راهی را که تا کنون در این وادی پیموده به عقب بر گردد، و از هر چه که تا کنون به خدا نسبت<code class="page" rel="6,138"/> داده استغفار کند و آن اوصاف را از او نفی نماید، و در نتیجه خود را سرگردان در چنان حیرتی ببیند که خلاصی از آن نیست، این است مراد امام (ع) از اینکه فرمود: و کمال الاخلاص له نفی الصفات عنه لشهادة کل صفة انها غیر الموصوف و شهادة کل موصوف انه غیر الصفة-و کمال اخلاصش زبان بستن از توصیف او است چون هر صفتی خود شهادت می‌دهد که غیر موصوف است، کما اینکه هر موصوفی گواهی می‌دهد که غیر صفت است . </p> <p>و اگر کسی دقت کند خواهد فهمید که این تفسیری که ما از این فقره از خطبه کردیم معنایی است که فقرات اول خطبه آن را تایید می‌کند، چون امام (ع) در اوایل خطبه می‌فرماید: الذی لا یدرکه بعد الهمم و لا یناله غوص الفطن الذی لیس لصفته حد محدود و لا نعت موجود و لا وقت معدود و لا اجل ممدود یعنی خداوندی است که بلندی همت متفکرین هر چه هم سیمرغ فکرشان اوج بگیرد به کنه ذاتش نمی‌رسد، و غوطه‌های غوطه‌وران در دریای فهم و حذاقت، هر چه هم عمیق باشد به درک آن حقیقت نایل نمی‌شود، خداوندی است که برای صفات جمال و کمالش غایتی معین و وصفی موجود نیست، و برای گنجایش آن مدتی معین و یا زمانی، و لو هر چه هم ممتد و طولانی باشد نیست. </p> <p>اما اینکه امام (ع) فرمود: فمن وصف اللَّه سبحانه فقد قرنه... ، بیانی است که از راه تجزیه و تحلیل اثبات وصف به نتیجه مطلوب (برای خداوند سبحان حدی و عددی نیست) منتهی می‌شود، چنان که بیان اول از راه تجزیه و تحلیل معرفت به نتیجه منتهی می‌شد، به این بیان که هر کس خدا را وصف کند او را قرین آن وصف دانسته، چون سابقا شناختیم که وصف غیر موصوف است، و بین آن دو تغایر هست و جمع کردن همین دو چیز متغایر همان قرین کردن آنها است، و کسی که خدا را قرین چیزی کند به دو تایی او حکم کرده، یکی خودش و یکی وصفش، و کسی که به دوئیت او حکم کند او را تجزیه به دو جزء کرده، و کسی که خدا را تجزیه کند به او جهل ورزیده، و با اشاره عقلیه به سویش اشاره کرده، و کسی که به او اشاره کند او را تحدید کرده، چون اشاره مستلزم جدایی مشیر است از مشار الیه، تا اینکه اشاره-که خود بعدی است بین مشیر و مشار الیه و لو عقلی-آن دو را به هم مرتبط سازد، از سمت مشیر گرفته و در جهت مشار الیه ختم شود، و من حده فقد عده-و کسی که خدا را تحدید کند او را بشمار در آورده است ، یعنی وحدتش را وحدت عددی دانسته، برای اینکه لازمه انقسام و محدودیت و انعزال وجودی، گنجیدن در عدد هست تعالی اللَّه عن ذلک . </p> <p>و در نهج البلاغه است که امام (ع) در یکی از خطبه‌های خود فرمود: حمد<code class="page" rel="6,139"/> خدایی را که هیچیک از احوالش بر حال دیگرش سبقت ندارد، تا در نتیجه قبل از اینکه آخر شود اول باشد، و قبل از اینکه باطن شود ظاهر باشد، خدایی که غیر از حضرتش هر چیزی وحدتش مساوق با کمی است، و جز او هر عزیزی عزتش توأم با ذلت است، خدایی که هر قویی جز او ضعیف، و هر مالکی جز او مملوک، و هر عالمی غیر او متعلم است، پروردگاری که غیر او هر قادری قدرتش توأم با عجز است، و هر شنوایی غیر او از شنیدن صوتهای خیلی آهسته کر است، و صوت‌های خیلی بلند هم او را کر می‌کند، علاوه بر این صوت‌های معتدل را هم تنها در نزدیک می‌شنود، پروردگاری که هر بینایی غیر او بینائیش از دیدن رنگهای خیلی کم و اجسام خیلی ریز ناتوان است، و هر ظاهری غیر او باطن و هر باطنی به غیر او ظاهر است .<span class="footnote" rel="1" title="نهج البلاغه صبحی الصالح ص ۹۹ ح ۶۵">*</span> مؤلف: امام در این خطبه در صدد بیان این معنا است که خدای تعالی در هر جهتی نامحدود است، و بر عکس، غیر او از هر جهت محدود، چه این معانی که امام (ع) در این خطبه ذکر فرموده و همچنین امثال اینها، معانیی هستند که وقتی حد بر آنها عارض می‌شود آن نحوه اضافه و نسبتی که قبل از فرض محدودیت با خارج از حد داشتند به نسبت ضد منقلب می‌شود، مثلا ظهور وقتی محدود فرض شود معنای محدودیتش این است که نسبت به بعضی جهات و یا پاره‌ای چیزها ظهور و نسبت به جهات دیگر و چیزهای دیگر (که اگر محدود نبود نسبت به آنها هم ظهور بود) خفا است، و همچنین اگر عزت محدود فرض شود نسبت به ما ورای حد ذلت است و قوت محدود و مقید، نسبت به خارج از حد و قید، ضعف است، ظهور در غیر دائره حد بطون، و بطون در ما ورای حد ظهور است. </p> <p>و مالک محدود، خود مملوک آن کسی است که مالکیت او را محدود کرده و چنین سلطنت و اقتداری نسبت به او داشته است، و همچنین عالم محدود علمش از خودش نیست، بلکه دیگری به او افاضه و تعلیم کرده، چون اگر از خود او بود خودش علم را محدود نمی‌کرد، و بر همین قیاس است صفات دیگر. </p> <p>و دلیل اینکه گفتیم کلام امام (ع) همه در اطراف نامحدودی خدا دور می‌زند این فقره از خطبه آن حضرت است که می‌فرماید: و کل سمیع غیره یصم عن لطیف الاصوات... چه روشن است که بنای این جمله و ما بعدش بر محدودیت مخلوقات و نامحدودی خدا است، و چون خطبه از اول تا آخر به یک سیاق ایراد شده از این رو می‌توان   <code class="page" rel="6,140"/> گفت تمامی خطبه بر محدودیت مخلوقات و نامحدودی خالق دور می‌زند. </p> <p>و اما جمله: و کل مسمی بالوحدة غیره قلیل که غرض ما هم از نقل خطبه همین جمله‌اش بود، خود روشن است که بنای آن بر محدودیت مخلوقات است، زیرا چیزی که اسم واحد بر او اطلاق می‌شود لازمه عددی بودن وحدتش که نتیجه محدودیت او است این است که مسمایش قابل قسمت و تکثر باشد، و معلوم است که هر چه این تکثر و قابلیت انقسام بیشتر باشد وحدت واحد بالنسبه به کثرتی که بر او حادث شده بیشتر رو به قلت و ضعف می‌گذارد، چون هر واحد عددی نسبت به کثرتی که در مقابل اوست قلیل است، و آن واحد بی حد و نهایت است، که فرض هیچگونه کثرتی در او راه ندارد، چون هیچگونه تحدید و تمییزی بر او عارض نمی‌شود، هیچ چیز از حقیقت او جدا و از معنای او دور نیست بلکه با انضمام آن کثیر و قوی و با جدایی از آن قلیل و ضعیف شود، بلکه معنایش نحوه‌ای است که هر ثانی برایش فرض شود باز خود اوست. </p> <p>و در نهج البلاغه یکی از خطبه‌های امام (ع) این است که فرمود:  الحمد للَّه الدال علی وجوده بخلقه، و بمحدث خلقه علی ازلیته، و باشتباههم علی ان لا شبه له، لا تستلمه المشاعر، و لا تحجبه السواتر لافتراق الصانع و المصنوع، و الحاد و المحدود، و الرب و المربوب، الاحد لا بتاویل عدد، و الخالق لا بمعنی حرکة و نصب، و السمیع لا باداة، و البصیر لا بتفریق آلة، و الشاهد لا بمماسة، و البائن لا بتراخی مسافة، و الظاهر لا برؤیة، و الباطن لا بلطافة، بان من الاشیاء بالقهر لها و القدرة علیها، و بانت الاشیاء منه بالخضوع له و الرجوع الیه، من وصفه فقد حده، و من حده فقد عده، و من عده فقد ابطل ازله<span class="footnote" rel="1" title="نهج البلاغه فیض الاسلام خطبه ۱۵۲ ص ۴۶۷">*</span> -حمد خدایی را که بوسیله خلقت دلالت کرد بر وجود خود، و بوسیله حادث بودن مخلوقاتش بر ازلیت و قدم خود، و بوسیله شباهت داشتن مخلوقاتش به یکدیگر بر بی شبیه بودن خود، خدایی که دست مشاعر نمی‌توانند او را لمس کند، و در چهار دیوار تصورات او احساسات خود محدودش نماید، و حایلها نمی‌توانند بین او و ماسوایش حایل شوند، برای اینکه صانع از مصنوع جداست و حساب آن کسی که چیزی را تحدید می‌کند از حساب محدودش جداست، و همچنین حساب رب از مربوب، خدای احدی که برگشت احدیتش به عدد نیست، خالقی که در خلقتش حاجت به جنب و جوشی نداشته و کارش چون کارهای ما خسته کننده و تعجب‌آور نیست، شنوایی که شنوائیش طوری نیست که حاجت به ادوات یعنی به دستگاه سامعه داشته   <code class="page" rel="6,141"/> باشد، بینایی که بینائیش نحوه‌ای نیست که مانند بینایی ما به گرداندن حدقه و شعاع آن محتاج باشد، خدایی که نزد تمامی اشیا حاضر هست، لیکن نه بطور تماس و مجاورت، و از همه آنها جداست لیکن نه بطوری که مسافتی فاصله باشد، خدایی که بر همه آشکار است لیکن نه بدیدن، و از همه پنهان است ولی نه از جهت لطافت، خدایی که جداییش از اشیا به قهر و قدرت بر آنها است، و جدایی اشیا از او به خضوع برای او، و رجوع بسوی اوست، خدایی که اگر کسی توصیفش کند در حقیقت تحدیدش کرده، و کسی که تحدیدش کند در حقیقت در شمارش در آورده و کسی که در شمار درآوردش در حقیقت ازلیت او را باطل کرده است . </p> <p>مؤلف: بنای صدر کلام امام (ع) بر این است که جمیع معانی و صفاتی که در ممکنات دیده و یافت می‌شوند اموری هستند محدود، که جز به اینکه کسی آنها را تحدید کرده و صانعی بوجودشان آورد و پروردگاری پرورش و تربیتشان دهد فرض ندارد، و آن کس خدای سبحان است، و چون <em>حد</em> از ناحیه او و مخلوقی است از مخلوقات او پس در ذات او راه نمی‌یابد. </p> <p>پس، ساحت کبریایش از هر گونه حدی مبراست، و چون چنین است صفاتی هم که برای او است و به آنها توصیف می‌شود غیر محدود است. گر چه الفاظ ما آدمیان و معانیش قاصر است از اینکه آن صفات را با حفظ نامحدودیش افاده کند، پس صحیح است گفته شود که خدای تعالی واحد است. لیکن نه به وحدت عددی، تا سر از محدودیت در آورد، همین طور خلقت او و شنوائیش و دیدن و حضور و سایر صفاتش از سنخ صفات ما نیست. و بر این متفرع می‌شود اینکه بینونت و جدایی او از خلقتش به انفصال نیست، یعنی مسافتی بین او و خلقش فاصله نمی‌شود، او بزرگتر از آنست که اتصال و انفصال و حلول و انعزال در ساحتش راه یابد، بلکه به این معنا است که او بر همه خلقش قاهر و قادر است، و خلقش همه در برابرش خاضع‌اند، و بازگشت همه آنها بسوی او است. و نیز امام (ع) متفرع کرده است بر اثبات وحدت عددی، مساله ابطال ازلیت را و فرموده: هر کس خدای را توصیف کند او را ازلیتش را باطل کرده است. و این تفریع سرش این است که خدای تعالی از جمیع جهات نامتناهی و نامحدود است، نه تنها از یک جهت و دو جهت، چیزی که هست نامحدودیش از جهت اینکه کسی و چیزی قبل از او فرض ندارد، ازلیت او چنان که نامحدودیش از جهت اینکه چیزی پس از او نخواهد بود ابدیت اوست، و لحاظ نامحدودیش از دو طرف و مسبوق و ملحوق نبودنش دوام اوست. <code class="page" rel="6,142"/> و اما اینکه از کلمات بعضی از اهل بحث استفاده می‌شود که خواسته‌اند بگویند معنای ازلیت سبقت و تقدم او است بر مخلوقات خود در زمانهای غیر متناهی که در آن زمانها خبری از مخلوقات نبوده، اشتباهی است رسوا و خطایی است بس بزرگ، زمان که عبارتست از مقدار حرکت متحرکات کجا؟ و شرکتش در ازلیت خدای تعالی کجا؟ !و باز در نهج البلاغه امام امیر المؤمنین (ع) در یکی از خطبه‌هایش فرموده:  الحمد للَّه خالق العباد، و ساطح المهاد، و مسیل الوهاد، و مخصب النجاد، لیس لاولیته ابتداء. و لا لازلیته انقضاء. هو الاول لم یزل. و الباقی بلا اجل، خرت له الجباه، و وحدته الشفاه، حد الاشیاء عند خلقه لها ابانة له من شبهها، لا تقدره الاوهام بالحدود و الحرکات، و لا بالجوارح و الادوات، لا یقال له: متی؟ و لا یضرب له امد بحتی، الظاهر لا یقال: مما؟ و الباطن لا یقال: فیما؟ لا شبح فیتقضی و لا محجوب فیحوی. <span class="phrase">لم یقرب من الاشیاء بالتصاق، و لم یبعد عنها بافتراق، لا یخفی علیه من عباده شخوص لحظة، و لا کرور لفظة، و لا ازدلاف ربوة، و لا انبساط خطوة فی لیل داج، و لا غسق ساج، یتفیأ علیه القمر المنیر، و تعقبه الشمس ذات النور فی الافول و الکرور و تقلب الازمنة و الدهور من اقبال لیل مقبل و ادبار نهار مدبر، قبل کل غایة و مدة، و کل احصاء و عدة، تعالی عما ینحله المحددون من صفات الاقدار، و نهایات الاقطار و تاثل المساکین، و تمکن الاماکن، فالحد لخلقه مضروب، و الی غیره منسوب لم یخلق الاشیاء من اصول ازلیة، و لا من اوائل ابدیة بل خلق ما خلق فاقام حده، و صور ما صور فاحسن صورته<span class="footnote" rel="1" title="نهج البلاغه فیض الاسلام، ص ۵۲۰ خطبه ۱۶۲">*</span> -حمد خدایی را سزاست که آفریننده بندگان و گستراننده گهواره زمین است، خدایی که آبهای باران را در زمین‌های پست روان ساخته، و با آن زمین‌های بلند را به انواع گیاهان سر سبز و خرم گردانیده، پروردگاری که برای اول بودنش آغازی و برای همیشگی‌اش انجامی نیست، اولی است که زوال ندارد، و آخری است که برای بقایش اجلی که سر آید نیست، پیشانی‌ها در برابر عظمتش به خاک افتاده، و لبها به وحدانیتش اعتراف کرده است، خدایی که اشیا را در هنگام خلقت محدود آفرید، تا به این وسیله مخلوقات را از خود متمایز و جدا سازد، خدایی که اوهام نمی‌توانند او را در چهار دیوار تصورات به حدود و حرکات خود محصور و به داشتن جوارح و اعضا ممثلش سازند، خدایی که در باره آغازش نمی‌توان گفت: <em>متی</em> در چه زمانی بوده؟ و در باره تعیین نهایت و انجامش نمی‌شود گفت: <em rel="fa_5_68_7-7" data-sentence="1363:657">حتی</em> یعنی تا چه زمانی خواهد بود؟ خدایی   <code class="page" rel="6,143"/> که ظاهر است ولی نمی‌توان پرسید ظهورش از چیست؟ باطن است لیکن نمی‌توان سؤال کرد که باطن و نهان در چیست؟ خدایی که جسم نیست تا فانی شود، و در پرده نیست تا چیزی بر او احاطه داشته باشد، نزدیکیش به اشیا به چسبیدن و دوریش از آنها به جدایی نیست، خدایی که از بندگانش نگاههای تند و زیر چشمی و تکرار کلمات و گام بلند کردن و نهادن در شبهای تار برایش پنهان نیست نه در شبهای تار و دیجور، و نه در شبهایی که ماه منیر بر آن سایه می‌افکند، و در دنبال طلوع و غروب آن آفتاب درخشان طلوع و غروب می‌کند، و در نتیجه آمد و رفت آن دو، و روزگار به گردش در می‌آید، روزگاری که عبارتست از شبی آینده و روزی گذشته.</span> </p> <p>و کوتاه سخن، خدایی که روز و شب و آشکار و نهان نسبت به علم او یکسانند، و چیزی بر او پوشیده نیست، خدایی که پیش از هر نهایت و مدتی و قبل از هر شمارش و تعدادی بوده است، منزه است از این نسبت‌هایی که اندازه‌گیران به او می‌دهند، و او را در صفات خود شریک می‌سازند، و اندازه‌ها و اطراف و جوانب و احتیاج به مسکن و جای‌گیری در مکان را برای او نیز قائل می‌شوند، بنا بر این، حد و نهایت، لباسی است که بر اندام مخلوقات بریده شده، و به ما سوی اللَّه نسبت داده می‌شود نه به پروردگار، خدایی که موجودات را از مفردات و ریشه‌ها و عناصر اولیه ازلیه و ابدیه نیافرید، بلکه هر چه آفریده خودش را و عناصر اولیه‌اش را محدود آفریده، و هر چه را که صورت هستی داده نیکو صورتگریش کرده است . </p> <p>و نیز در نهج البلاغه در خطبه‌ای می‌فرماید: ما وحده من کیفه، و لا حقیقته اصاب من مثله، و لا ایاه عنی من شبهه، و لا صمده من اشار الیه و توهمه، کل معروف بنفسه مصنوع، و کل قائم فی سواه معلول، فاعل لا باضطراب آلة، مقدر لا بجول فکرة، غنی لا باستفادة، لا تصحبه الاوقات، و لا ترفده الادوات، سبق الاوقات کونه، و العدم وجوده، و الابتداء ازله، بتشعیره المشاعر عرف ان لا مشعر له، و بمضادته بین الامور عرف ان لا ضد له، و بمقارنته بین الاشیاء عرف ان لا قرین له، ضاد النور بالظلمة، و الوضوح بالبهمة و الجمود بالبلل، و الحرور بالصرد، مؤلف بین متعادیاتها، مقارن بین متبایناتها، مقرب بین متباعداتها، مفرق بین متدانیاتها، لا یشمل بحد و لا یحسب بعد، و انما تحد الادوات انفسها و تشیر الالات الی نظائرها، منعتها <em>منذ</em> القدمیة و حمتها <em>قد</em> الازلیة، و جنبتها  <em>لو لا</em> التکملة، بها تجلی صانعها للعقول، و بها امتنع عن نظر العیون، لا یجری علیه السکون و الحرکة، و کیف یجری علیه ما هو اجراه؟ و یعود فیه ما هو ابداه؟ و یحدث فیه ما هو احدثه؟ اذا لتفاوتت ذاته، و لتجزا کنهه، و لامتنع من الازل معناه، و لکان له وراء اذ<code class="page" rel="6,144"/> وجد له امام، و لالتمس‌ التمام اذ لزمه النقصان، و اذا لقامت آیة المصنوع فیه، و لتحول دلیلا بعد ان کان مدلولا علیه<span class="footnote" rel="1" title="نهج البلاغه فیض الاسلام، ص ۷۴۱ خطبه ۲۲۸">*</span> -کسی که برایش کیفیت و چگونگی قرار دهد یکتایش ندانسته، و کسی که برایش نظیری قائل باشد به حقیقتش نرسیده، و کسی که او را تشبیه کند در حقیقت بسوی او توجه نکرده و کسی که به اشارات حسی و یا عقلانی بسویش اشاره کند او را قصد نکرده. آنچه به ذات خود شناخته شود مخلوق است و هر چیزی که قائم به غیر است معلول است، خدای تعالی فاعل است لیکن نه چون فاعلیت ما که بوسیله تحریک ابزار و آلات و اعضا و جوارح باشد، تعیین کننده اندازه هر چیزی است، اما نه چون ما که اندازه‌گیریش به جولان دادن فکر باشد، بی‌نیاز است، ولی نه چون ما که بی‌نیازیش را از راه استفاده از دیگران کسب کرده باشد، خدای تعالی مانند ممکنات زمان همگام وجودش نیست و از یاری ادوات و آلات بی‌نیاز است، هستی او از زمانها، و وجودش از عدم، و ازلیتش از ابتداء پیشی گرفته است، از اینکه در ما حواس و آلات دراکه آفریده بدست می‌آید که او خود آلت دراکه ندارد، و از اینکه بین موجودات تضاد و ناسازگاری برقرار نموده، استفاده می‌شود که برای او ضدی نیست، و از اینکه بین اشیا مقارنت برقرار نموده بدست می‌آید که خود برایش قرینی نیست، آری نور و ظلمت و آشکاری و نهانی و خشکی و تری و گرمی و سردی را ضد یکدیگر قرار داده و بین موجودات ناسازگار، ائتلاف و بین امور متباین و دور از هم مقارنت و نزدیکی برقرار کرد، و آنهایی را که با هم سازگار و بهم نزدیکند از هم جدا ساخت، به هیچ حدی محدود و به هیچ حسابی شمرده نمی‌شود، چون مقیاسها هر چه باشند خود را محدود می‌کنند، و بسوی موجوداتی نظیر خود ممکن و محتاج اشاره کرده آنها را اندازه می‌گیرند، و ممکن حادث، چگونه می‌تواند مقیاس اندازه‌گیری واجب الوجود شود، بکار رفتن کلمه <em>منذ</em>  (از وقتی که) در ممکنات خود شاهد حدوث آنها است، و استعمال کلمه <em>قد</em>  (که در ماضی معنا را بحال نزدیک نموده و در مضارع کمی معنا را می‌رساند) در آنها گواه ازلی نبودن آنها، و استعمال کلمه <em>لولا</em>  (که برای ربط امتناع جمله ثانیه است به جمله اولی) در آنها، خود دلیل بر دوری ممکنات است از کمال، بوسیله خلقت همین اشیاء است که آفریننده آنها برای خردها آشکارا شد، و به همین وسیله بود که از دیده شدن و گنجیدن در چشمها امتناع کرد، حرکت و سکون در باره او جریان ندارد، چگونه جریان داشته باشد و در او راه یابد چیزی که او خود آن را بجریان انداخته؟ چگونه به او برمی‌گردد، چیزی که او خود پدیدش آورده؟ و چگونه حادث می‌شود در او، چیزی که او   <code class="page" rel="6,145"/> خود، حادثش کرده؟ زیرا اگر این فرضها در او راه یابد او نیز موجودی تغییر پذیر خواهد بود، و کنهش دارای جزء خواهد بود و دیگر چنین موجودی ازلی نخواهد بود، موجودی خواهد بود دارای جلو و عقب و پشت و روی، و وقتی این نواقص در او وجود داشت فرض استکمال هم در او راه می‌یابد، این وقت است که دیگر صانع و خالق و علت نخواهد بود، چون تمامی نشانه‌های مخلوق و معلول در او دیده می‌شود، لذا با اینکه همه عالم باید دلیل بر هستی او باشند او خود مانند سایر ممکنات دلیلی می‌شود بر هستی صانعی، و خلاصه، واجب الوجودی که مدلول علیه است یعنی همه عالم دلیل بر هستی اویند، خود دلیل بر واجب دیگری می‌شود . </p> <p>مؤلف: سیاق صدر کلام امام (ع) در بیان این معنا است که محدودیت نسبت به ذات مقدس خدای تعالی ممتنع و از آن ذات مقدس گذشته لازمه جمیع موجودات است، و توضیح مختصری از این معنا در سابق گذشت، و از اینکه فرمود: لا یشمل بحد و لا یحسب بعد بمنزله نتیجه است برای بیان قبلیش. و جمله: و انما تحد الادوات انفسها و تشیر الالة الی نظائرها به منزله بیان دیگری است برای نتیجه مزبور، یعنی جمله <em>لا یشمل بحد</em> ، چه از سیاق بیان سابق برمی‌آید که نامحدودی خدای تعالی را از این راه بیان می‌کند که حدود مستقره در مخلوقات، خود مخلوق و مجعول برای او و در رتبه متاخر از اویند، همان تاخری که فعل از فاعل و معلول از علت دارد، با این حال ممکن نیست ذاتی که جاعل حدود است، خود مقید و محدود به آن شود، زیرا روزگاری (تعبیر به روزگار از ناچاری است) بود که جاعل بود و این حدود را جعل نفرموده بود، و از آنها اثری نبود، این طریقه بیان قبلی بود. </p> <p>و اما بیانی که در جمله انما تحد... است بیانی است که سیاقش سیاق دیگری و آن نتیجه را از راه دیگری بدست می‌دهد، و آن اینست که اندازه‌گیری و تحدیداتی که بوسیله این ادوات و مقیاسها انجام گرفته می‌شود در محدودهایی است که از سنخ مقیاسها باشند، و بین آنها و مقیاسها سنخیت نوعیه برقرار باشد، مثلا گرم که واحد وزن است مقیاسی است که با آن سنگینی‌ها را می‌توان سنجید، و لیکن از عهده سنجش رنگها و صوتها برنمی‌آید، چون بین آن و رنگ و بین آن و صوت سنخیت نیست، و برای رنگ و صوت مقیاس دیگری است از جنس خود آنها، همچنین بوسیله زمان-که عبارتست از مقدار حرکت-حرکات اندازه‌گیری می‌شود، و همچنین وزن اجتماعی یک فرد انسان، که آن را نیز از روی وزنه‌های متوسط اجتماع یعنی اشخاص متوسط الحال سنجیده و بدست می‌آورند، نه با مقیاس دیگر. </p> <p>و کوتاه سخن، هر یک از این مقیاسها حدودی را که برای محدود خود معین می‌کنند از جنس خود آن مقیاسهایند، وقتی این مطلب روشن شد، می‌گوئیم: تمامی ما سوی اللَّه و صفاتی<code class="page" rel="6,146"/> که در آنها است اگر چه هم زیاد خیره کننده باشد باز محدود به حد معین و امد و نهایت معینی هستند. </p> <p>بنا بر این چگونه ممکن است معنایی را که در این محدوداتست بر ذات ازلی و ابدی و غیر متناهی پروردگار حمل شود؟ !این است مراد امام (ع) از بیان دوم، و لذا در دنباله آن فرموده: منعتها منذ القدمیة...<span class="footnote" rel="1" title="این در صورتی است که ضمیر &lt;em&gt;منعتها&lt;/em&gt; ، &lt;em&gt;حمتها&lt;/em&gt; و &lt;em&gt;جنبتها&lt;/em&gt; را بر ذات احدیت برگردانیم و اگر بر ادوات و آلات برگردانیم (چنان که ظاهر همین است) معنا اینطور میشود استعمال کلمه &lt;em&gt;منذ&lt;/em&gt; و کلمه &lt;em&gt;قد&lt;/em&gt; و کلمه &lt;em&gt;لو لا&lt;/em&gt; در این آلات و ادوات مانع از این است که آنها قدیم و ازلی و کامل باشند، با این ادوات و آلات صانع آنها بر عقول تجلی کرد و با آنها از مرئی بودن امتناع ورزید (مؤلف)">*</span> یعنی صدق کلمه <em>منذ</em> و کلمه <em>قد</em> که دلالت بر حدوث زمانی دارند بر اشیا مانع شده‌اند از اینکه اشیا بوصف قدیمیت متصف شوند، و همچنین صدق کلمه <em>لولا</em> در اشیا که خود دلالت بر نقص و اقتران مانع دارد، باعث شده است که کامل از هر جهت نبوده باشند. بها تجلی صانعها العقول و بها امتنع عن نظر العیون <em> ضمیر</em> ها <em>به کلمه</em> اشیا برمی‌گردد. و معنایش این است که اشیا از این نظر که آیات خدای تعالی هستند و آیت از آن چیزهایی است که جنبه آلیت دارد، لذا به محض دیدنش، صاحب آیت (خالق آن) بنظر می‌رسد مانند آئینه. بدین جهت خدا بوسیله آن برای عقول متجلی می‌شود، او به همان جهت از دیده شدنش بوسیله چشم ممتنع می‌گردد، چون جز از طریق تجلی نامبرده راه دیگری برای دیدن او نیست، راهش همان آیات او است و این آیات از آنجا که محدودند نشان نمی‌دهند مگر محدودی مثل خود را نه پروردگاری را که محیط بر هر چیز است و این معنا بعینه همان مانعی است که نمی‌گذارد چشمها او را ببینند، چون چشمها آلتی هستند مرکب و ساخته شده از حدود و جز در محدود کار نمی‌کند و ساحت خدا هم منزه است از حدود اینکه فرمود: لا یجری علیه السکون و الحرکة... بمنزله اعاده اول کلام و ادای آن بعبارت دیگر است که در این عبارت اخری بیان می‌کند که افعال و حوادثی که منتهی به حرکت و سکون است در خدا جریان ندارد، و به او بر نمی‌گردد و حادث نمی‌شود، زیرا اینها آثار اویند که بر غیر او مترتب می‌شوند. معنای تاثیر مؤثر توجه دادن اثر آن مؤثر (که متفرع بر او است) بر غیر او است، و بنا بر این دیگر معنا ندارد که چیزی در خودش اثر بگذارد، مگر با نوعی تجزیه و ترکیب که عارض بر ذات شود، هم چنان که انسان مثلا خودش امور بدن خود را اداره می‌کند و با دست خود بر سر خود میزند و با طبیب خودش و با علم خودش مرض خود را بهبودی   <code class="page" rel="6,147"/> می‌دهد، ولی همه اینها بواسطه اختلاف در اجزا یا حیثیت‌ها است، و گرنه محال است مؤثری در خودش اثر کند، هرگز قوه باصره مثلا خودش را نمی‌بیند، آتش خودش را نمی‌سوزاند، و همچنین هیچ فاعلی با فعل خود در دیگری عمل نمی‌کند مگر با ترکیب و تجزیه چنان که گفتیم، و این است معنای جمله اذا لتفاوتت ذاته و لتجزئ کنهه و لامتنع من الازل معناه... . </p> <p>و اینکه فرمود: اذا لقامت آیة المصنوع فیه، و لتحول دلیلا بعد ان کان مدلولا علیه معنایش این است که اگر این تصورات در ساحتش راه یابد و در حقش صادق آید، لازمه‌اش این خواهد بود که از ناحیه داشتن این حدود و اندازه‌ها، نواقصی در او راه پیدا کند، با اینکه نقص از علامتهای مخلوق بودن و از نشانه‌های امکان است، و نیز لازمه‌اش این است که با او چیزهایی باشد که دلالت بر مخلوق بودنش کند، و ذاتش مانند سایر مخلوقات دلیل بر هستی موجود دیگری باشد، که او ازلی و کامل الوجود و غیر محدود الذات و معبود و منزه از هر نقص مفروضی بوده باشد، موجودی که دست هیچیک از حدود و اندازه‌ها به مقام بلند و ارجمندش نرسد، در اینجا باید دانست، این معنایی که از جمله و لتحول دلیلا بعد ان کان مد لولا علیه استفاده می‌شود که دلالت از شؤون مصنوع و کار ممکن است نه واجب، منافات ندارد با معنایی که از سایر کلمات امام امیر المؤمنین (ع) و سایر ائمه اهل بیت  (ع) استفاده می‌شود که خدای تعالی معلوم است بالذات، و غیر او همه معلومند بوسیله او، و او خود دلالت دارد بر ذات خود، و هم اوست که دلیل است بر مخلوقاتش، -برای اینکه آن علم غیر این علم و آن دلالت غیر این دلالت است، -و من امیدوارم خدای تعالی توفیقم دهد بلکه در یکی از بحثهای آینده که مربوط به توحید باشد این فرق را آن طوری که باید تشریح نموده و در اطرافش بسط کلامی بدهم (ان شاء اللَّه). </p> <p>در کتاب توحید به سند خود از امام ابی عبد اللَّه (ع) نقل می‌کند که فرمود: روزی در بینی که امیر المؤمنین (ص) بر فراز منبر کوفه مشغول خطبه بود ناگهان مردی که او را ذعلب می‌گفتند و مردی زبان آور و دارای بیانی بلیغ‌ و دلی شجاع بوده برخاست و عرض کرد: یا امیر المؤمنین!آیا تو پروردگار خود را دیده‌ای؟ فرمود وای بر تو ذعلب من خدای نادیده را نمی‌پرستم. عرض کرد یا امیر المؤمنین!چطور او را دیده‌ای؟ فرمود ای ذعلب او را چشم‌ها به مشاهده بصری خود نمی‌بیند، بلکه دیدن او کار دلهایی است که دارای حقیقت ایمانند، وای بر تو ای ذعلب، اوست که هر لطیفی را لطافت بخشیده، با این حال چگونه خود به<code class="page" rel="6,148"/> لطافت توصیف می‌شود؟ اوست که هر عظیمی را عظمت داده، پس خود به آن وصف توصیف نمی‌شود، اوست که به هر کبیری کبریایی ارزانی داشته و خود به آن ستایش نمی‌شود، هر جلیلی را او جلالت قدر داده، پس خود به جلالت وصف نمی‌شود، او قبل از هر چیزی بوده، پس گفته نمی‌شود چیزی قبل از او بوده، او بعد از هر چیزی است، پس گفته نمی‌شود برایش بعدی است، موجودات را به مشیت خود ایجاد کرد نه چون ما به همت، دراک است، اما نه چون ما بوسیله و حیله، او در اشیا هست، اما نه به آمیخته شدن و جدا بودن، ظاهر است اما نه به معنای مباشرت، تجلی کرد، نه چون ما به اینکه خود را در معرض دیدن قرار دهد، جداست نه به اینکه مسافتی فاصله شود، قریب است نه به اینکه نزدیک آید، لطیف است نه به اینکه جسمیت داشته باشد، موجود است نه به اینکه از عدم بوجود آمده باشد، فاعل است نه به اینکه ابزار را بکار انداخته و بحرکت درآورد، اندازه‌گیر است نه با حرکت و دست و پا کردن، مرید است نه چون ما به همت، شنوا است نه با آلت، بینا است نه با اسباب، ظرف مکان او را در خود نمی‌گنجاند، و ظرف زمان او را چون ما مصاحبت نمی‌کند، صفات او را محدود نمی‌سازد، و خواب بر او مستولی نمی‌شود، هستی او از ظرف زمان، و وجودش از عدم، و ازلیتش از ابتدا پیشی گرفته، از اینکه در ما مشاعر و آلت دراکه قرار داد، معلوم کرد که خود آلت دراکه ندارد، و از اینکه برای موجودات جوهری قرار داد بدست آمد که خود جوهر ندارد، و از اینکه بین موجودات تضاد و ناسازگاری برقرار ساخت معلوم شد که خود ضد و شریکی ندارد، و از اینکه اشیا را قرین هم کرد معلوم شد که خود قرین ندارد، خدایی است که بین نور و ظلمت و تری و خشکی و گرمی و سردی ضدیت قرار داد، و همه ناسازگارها را مؤتلف کرد، و سازگارها را از هم جدا نمود، و با همین جمع و تفریق‌ها فهمانید معرفی و مؤلفی در میان هست، و این همان مطلبی است که آیه شریفه‌ <span class="aya" rel="51_49" data-words="1-8">و من کل شیء خلقنا زوجین لعلکم تذکرون</span> -ما از هر چیزی جفت آفریدیم تا بلکه شما متذکر شوید آن را افاده می‌کند، آری با همین تفریق و تالیف، قبل و بعد را از هم جدا نمود، تا بدانند برای او قبل و بعدی نیست و با ایجاد غرایز فهمانید که برای خود که غریزه آفرین است غریزه‌ای نیست، و با زمانی کردن اشیا خبر داد به اینکه خود، که وقت آفرین است، موقت نیست، اشیا را از یکدیگر محجوب و پوشیده داشت تا بدانند که جز مخلوقات چیزی بین او و خلقتش حجاب و پرده نیست، پروردگار بود در حالی که پرورش پذیری نبود، معبود بود، روزگاری که از پرستش کننده اثری نبود، عالم بود در ایامی که معلومی نبود، سمیع بود در حالی که مسموعی نبود، آن گاه امیر المؤمنین (ص) این بیت را انشاء فرمود: <code class="page" rel="6,149"/> 1- <span class="poem">و لم یزل سیدی بالحمد معروفا / و لم یزل سیدی بالجود موصوفا</span> 2- <span class="poem">و کان اذ لیس نور یستضاء به‌ / و لا ظلام علی الافاق معلوفا</span> 3- <span class="poem">فربنا بخلاف الخلق کلهم‌ / و کل ما کان فی الاوهام موصوفا</span> 1-مولای من همیشه به حمد معروف و به جود و بخشش موصوف بوده. </p> <p>2-و قبل از اینکه نوری بوجود آورد که با آن روشن شوند و یا ظلمتی پدید آورد که جهان را بپوشاند خود وجود داشت. </p> <p>3-پس پروردگار ما حسابش از حساب جمیع آفریدگان و جمیع آنچه در وهم‌ها بگنجد جداست.<span class="footnote" rel="1" title="توحید صدوق ص ۳۰۸ ح ۲">*</span> مؤلف: سیاق کلام امام (ع) همانطور که می‌بینید در مقام بیان معنای احدیت ذات خدا است، در جمیع آنچه از صفات بر او صادق و به او راجع است، و بیان اینکه خدای تعالی ذاتش غیر متناهی و غیر محدود است، و سزاوار نیست‌ کسی ذات مقدسش را با ذات دیگری مقابل کرده و به آن قیاس نماید چه این قیاس صورت نمی‌گیرد مگر اینکه بر خدا مسلط شده و با همین اندازه‌گیریش بر او قاهر گردد، و حال آنکه او بر هر ذاتی که با آن مقایسه شود قاهر است، آری او محیط است به هر چیز و مهیمن است بر هر امر، و صفت دیگری که جدا و ممتاز از ذاتش باشد به ذاتش افزوده و ملحق نمی‌شود، چه لازمه ملحق شدنش، بطلان ازلیت و نامحدودی اوست، و نیز در مقام بیان این معنا است که صفات کمالیه خدای تعالی محدود به حدی که کمالات دیگر را در خود راه ندهد و یا کمالات زاید از آن حد در آن نگنجد نیست، و علم او و قدرتش مانند علم و قدرت ما نیست، چون مفهوم علم در ما غیر قدرت، و مفهوم قدرت غیر مفهوم علم است، و همچنین مصداق علم غیر مصداق قدرت است. در حالی که در خدای تعالی چنین نیست، تمامی صفات کمالیه‌اش همه عین همند، و همچنین یک اسم از اسمای حسنایش عین همه آن اسما است، بلکه در آن ساحت مقدس مطلب از این لطیف‌تر و باریک‌تر است، چون در عقل ما این مفاهیم یعنی مفهوم علم، قدرت، جود و سایر صفات کمالیه به منزله معیار و میزانهایی هستند که عقل بوسیله آنها وجودهای خارجی و واقعیات را می‌سنجد، پس در حقیقت این مفاهیم ظرفیت‌های محدودی هستند که اگر هزاران هزار آنها به هم ضمیمه شوند باز زاید بر مقدار ظرفیت و حد خود نمی‌گنجانند، با این حال اگر ما امر غیر محدودی را فرض کنیم و بخواهیم آن را با این مقیاسهای محدود بسنجیم معلوم است   <code class="page" rel="6,150"/> که موفق نخواهیم شد، و از آن امر نامحدودی زیاده از مقدار ظرفیت مفاهیمی که در دسترس ما است درک نخواهیم نمود، و معلوم است که آنچه را هم که درک می‌کنیم او نیست، بلکه غیر او است، و حقیقتی دیگر است چون مفروض ما نامتناهی بود، و آنچه درک کرده‌ایم متناهی است. هر چه بیشتر هم در راه نیل به آن حقیقت سعی کنیم او از درک ما دورتر و دسترسی ما به نیل او کمتر می‌شود. مثلا مفهوم علم معنایی است که آن را از یکی از حالات انسانی که موجودی است خارجی انتزاع کرده و آن را برای هر کسی که دارای آن باشد یکی از کمالات شمرده‌ایم، و این مفهوم دارای حدی است که نمی‌گذارد شامل قدرت و حیات و امثال آن بشود. </p> <p>با این حال اگر ما همین مفهوم محدود را بر خدای تعالی اطلاق کرده و سپس بمنظور رفع محدودیتش قیدی به او زده و بگوئیم: علمی نه چون سایر علوم، درست است که مفهوم را از بعضی جهات مطلق کرده و از قید حدودی آزادش ساخته‌ایم، لیکن این را چه کنیم که هنوز مفهوم است، و از عالم مفهوم که عالم تصور است پا فراتر نگذاشته، و شامل مفاهیم دیگر نمی‌شود؟ چون گفتیم که برای هر مفهوم ما ورایی است که شامل آن نمی‌شود، و روشن است که هر چه هم مفهوم روی مفهوم بچینیم باز خاصیت مفهوم بودن را از بین نبرده‌ایم، و همین معنا است که هر انسان عاقلی را متحیر و سرگردان می‌سازد که با این قضاوت‌هایی که فطرت و عقل سلیمش در باره خدا می‌کند چگونه خدای خود را توصیف کند، و با چه زبانی دم از او بزند؟ این تحیر و سرگردانی از جمله <em>لا تحده الصفات</em> و از جمله‌ای که در خطبه قبلی‌اش بود، یعنی جمله و کمال الاخلاص له نفی الصفات عنه و نیز از جمله دیگر همان خطبه یعنی جمله الذی لیس لصفته حد محدود و لا نعت موجود بخوبی استفاده می‌شود. </p> <p>چون امام (ع) در عین اینکه صفت را با گفتن کلمه <em>لصفته</em> برای خدا اثبات می‌کند، در عین حال، آن را در کلمه <em>نفی الصفات</em> یا حد آن را در <em>لا تحده الصفات</em> نفی می‌نماید؟ با اینکه معلوم است که اثبات صفت منفک از حد نیست، با این حال نفی کردن حد در حقیقت نفی بعد از اثبات است، و برگشتش به این است که اثبات چیزی از صفات کمالیه در باره خدای تعالی، سایر صفات کمالیه‌اش را نفی نمی‌کند. </p> <p>پس صفات همه با هم متحدند، و همه آنها با ذات متحد است، و برایشان حدی هم نیست. و در عین حال چیزهایی که در باره‌اش ثابت کرده‌ایم معنایش این نیست که در ساحت مقدسش چیز دیگری از کمالات زاید بر آنچه ما مفهوممان شده است نیست، نه، ممکن است چیزهایی باشد که ما نتوانیم آنها را حکایت کنیم، و مفهومی که حاکی از آنها باشد در دست<code class="page" rel="6,151"/> نداشته باشیم، و دارای ادراکی که بتواند آن صفات کمالیه را درک کند نباشیم-دقت کنید-. </p> <p>و اگر مفاهیم در نزدیک شدن به ساحت مقدسش-به معنایی که گذشت-ساقط و بی اعتبار نمی‌شد ممکن بود عقل همان مقداری که از مفاهیم عامه و مبهمه در دست دارد به همان مقدار به خدای تعالی احاطه پیدا کند، و بگوید مثلا خدای تعالی ذاتی است نه چون سایر ذوات، و دارای علمی است نه چون سایر علوم، دارای قدرتی است نه چون قدرت دیگران، دارای حیات است نه مانند سایر اقسام حیات، چون با چنین توصیفی ممکن است عقل، تمامی اوصافش را بشمارد، و به همه بطور اجمال احاطه پیدا کند، و لیکن این احاطه، و لو اجمالی، آیا صحیح است؟ و آیا احاطه‌ای که ممتنع است احاطه تفصیلی است. و اما اینکه آیا احاطه اجمالی ممکن است، سؤالی است که جوابش را می‌توان از آیه‌ <span class="aya" rel="20_110" data-words="8-12">و لا یحیطون به علما</span><span class="footnote" rel="1" title="سوره طه آیه ۱۱۰">*</span> و آیه <span class="aya" rel="41_54" data-words="8-12">ألا إنه بکل شیء محیط</span><span class="footnote" rel="2" title="تفسیر عیاشی ج ۱ ص ۳۳۵ ح ۱۶۱-۱۶۲">*</span> استفاده نمود، چه از این دو آیه استفاده می‌شود که هیچ چیزی و به هیچ نحوی از انحاء نه اجمالی و نه تفصیلی به او احاطه نمی‌یابد، و ذات مقدس او اجمال و تفصیل نمی‌پذیرد، تا بتوان گفت: احاطه اجمالی حکمی دارد (ممکن است) و احاطه تفصیلی حکم دیگری (محال است) دقت کنید. </p> <p>در احتجاج از امام امیر المؤمنین (ص) نقل می‌کند که در خطبه‌ای فرمود:  دلیله آیاته، و وجوده اثباته، و معرفته توحیده، و توحیده تمییزه من خلقه، و حکم التمییز بینونة صفة لا بینونة عزلة، انه رب خالق، غیر مربوب مخلوق، ما تصور فهو بخلافه-سپس فرمود: -لیس باله من عرف بنفسه، هو الدال بالدلیل علیه و المؤدی بالمعرفة الیه<span class="footnote" rel="3" title="تفسیر عیاشی ج ۱ ص ۳۳۵ ح ۱۶۱-۱۶۲">*</span> -دلیل او آیات و آثار صنع او است، و وجود او اثبات او است، و معرفتش توحید اوست، و توحیدش تمیز دادن اوست از خلق او، و حکم تمیز، جدایی صفت است، نه جدایی به معنای کناره جویی، آری پروردگاری است آفریننده که مربوب و مخلوق کسی نیست، به هر صورتی که تصور شود خود بر خلاف آن صورت است-آن گاه فرمود-کسی که ذاتش شناخته شود اله نیست، اله پروردگار متعال است که بدلالت و راهنمایی خودش شناخته شده است، چون او ادله‌ای را که بوجود او دلالت دارند دلیل کرده، خلاصه دلالت دلیل هم از ناحیه خود اوست، و معرفت را او طوری بوجود آورده که بتواند فی الجمله به خود او متعلق شود . </p> <p>مؤلف: تامل در آنچه گذشت این معنا را روشن می‌کند که سوق خطبه فوق برای بیان این جهت است که وحدت باری تعالی وحدت غیر عددی است، چون به این معنا صراحت دارد       <code class="page" rel="6,152"/> که معرفت خدای تعالی عین توحید او است، یعنی اثبات وجودش عین اثبات وحدت اوست، و اگر مراد از این وحدت، وحدت عددی بود مسلما غیر ذات بود و اثبات او نیز غیر اثبات ذات بود، در نتیجه ذات به خودی خود کافی برای وحدت نبود، مگر اینکه سببی از خارج ذات تقاضای آن را می‌داشت، و این بیان بلیغ‌ترین بیان و عجیب‌ترین منطقی است که در باب توحید وارد شده، و شرح و بسط آن محتاج به مجال وسیع‌تری است، که متاسفانه طریقه بحث ما در این کتاب اجازه تشریح بیشتر آن را بما نمی‌دهد، و از جمله لطیف‌ترین مطالبی که در این خطبه است این جمله است که می‌فرماید: <em>وجوده اثباته</em> و مرادش این است که برهان بر اثبات باری تعالی همان وجود خارجی او است، یعنی چیدن برهان کار ذهن است، و او در ذهن و عقل نمی‌گنجد. و اما اینکه امام فرمود: ما تصور فهو بخلافه مقصود این نیست که بفرماید خدای تعالی صورت ذهنیه نیست، چه این حرف اختصاص به خدای تعالی ندارد، بلکه هیچ چیزی عین صورت ذهنیه خودش نیست، بلکه مراد این است که غیر خدای تعالی صورت ذهنیش مطابق با خارج اوست، بخلاف خدای تعالی که تصوراتی که از او در ذهن وارد می‌شود هر چه باشد مخالف با خارج و واقع اوست، و آن صورت، صورت او نیست چون ذهن نمی‌تواند به او احاطه یابد، تا از او عکس برداری کند، این را هم نباید از نظر دور داشت که ساحت مقدس او حتی از این حرفی هم که زده شده (او بر خلاف هر تصوری است) منزه است. و نیز از جمله آن مطالب لطیف این قول است که می‌فرماید: لیس باله من عرف بنفسه این جمله در مقام بیان این جهت است که خدای تعالی بزرگ‌تر از آن است که بتوان او را شناخت‌، و اجل از آن است که مقهور فهم و ادراکش قرار داد، به این بیان که هر کسی که معرفت ما به خود او تعلق بگیرد معلوم می‌شود که او غیر ما و غیر معرفت ما است. </p> <p>و از جهت اینکه جدای از ما و معرفت ما است، معرفت ما به او متعلق می‌شود و چون خدای تعالی محیط به ما و معرفت ما و قیم بر این معنا است، پس چیزی که ما و معرفت ما را از دائره سلطنت و احاطه او بیرون برده و ما را از محاط بودن برای او نگهدارد، نیست، تا به آن وسیله خود را از تحت احاطه او کنار کشیده و آن گاه او را متعلق معرفت و درک خود قرار دهیم، و امام (ع) این معنا را با این جمله از گفتار خود که می‌فرماید: هو الدال بالدلیل علیه و المؤدی بالمعرفة الیه بیان می‌کند و معنایش این است که خدای تعالی خود دلیل بر وجود خویش است حتی دلیل را هم او راهنمایی کرده که چگونه دلالت کند، و اوست که معرفت انسان را چنان می‌کند که بنحو مخصوصی بسوی او معطوف شود، و آدمی را به او آشنا<code class="page" rel="6,153"/> سازد، چون اوست که بر هر چیزی احاطه و سلطنت دارد، با این حال چگونه ممکن است کسی به ذات او راه یابد تا او را محاط خود قرار دهد، با اینکه او بر آن کس و راه‌یابی او محیط است؟ صدوق (علیه الرحمه) در کتاب معانی الاخبار به سند خود از عمرو بن علی از علی  (ع) نقل می‌کند که فرمود: رسول اللَّه (ص) فرموده: معنای توحید او این است که معتقد باشیم که ظاهرش در باطن او و باطنش در ظاهر او است، ظاهرش موصوفی است نادیدنی و باطنش موجودی است آشکار و غیر خفی، او در همه جا یافت می‌شود، و هیچ جا نیست که لحظه‌ای از او خالی باشد، حاضر است اما محدود نیست، غایب است اما مفقود نیست<span class="footnote" rel="1" title="معانی الاخبار ص ۱۰ ح ۱">*</span>. </p> <p>مؤلف: کلام رسول اللَّه (ص) در این مقام است که وحدت غیر عددی خدای تعالی را که فرع نامحدودی اوست بیان نماید، چه نامحدودی است که باعث می‌شود ظاهر توحید و توصیفش از باطن آن و باطنش از ظاهر آن جدا نباشد، زیرا ظاهر و باطن از جهت داشتن حد از هم جدا و متفاوتند، و وقتی حد در بین نبود این جدایی و تفاوت از بین رفته و مختلط و متحد خواهند شد، و همچنین وقتی ظاهر موصوف درک کردنی و باطن آن راه نیافتنی و پوشیده است که این ظاهر و باطن دارای حدی مخصوص به خود باشند، و هیچیک از حد خود تجاوز نکنند، و همچنین حاضر از این جهت که محدود است وجودش جمع و جور و حاضر برای شخصی است که نزد او است، و غایب از این جهت که محدود است، مفقود است برای شخصی، و گرنه اگر پای حد از میان برداشته شود نه حضور، حاضر را به تمام وجودش برای کسی مجتمع می‌سازد و نه غیبت، غایب را از نظر او مفقود و پوشیده می‌دارد. </p> <h3>بحثی تاریخی‌ <span class="title" rel="5_68 5_69 5_70 5_71 5_72 5_73 5_74 5_75 5_76 5_77 5_78 5_79 5_80 5_81 5_82 5_83 5_84 5_85 5_86"> (در باره اعتقاد به وحدت عددی خداوند و رد آن در سخنان امام علی (ع) </span> </h3> <p> باید دانست این مساله که برای عالم صانعی است و اینکه این صانع یگانه است، از قدیم‌ترین مسائلی است که در بین متفکرین در اینگونه مسائل دایر و رایج بوده، و فطرتشان آنان را به این حقیقت رهنمایی نموده است، حتی آیین بت‌پرستی هم که بنایش بر شرک است اگر حقیقت معنایش مورد دقت قرار گیرد معلوم خواهد شد که این آیین هم در آغاز پیدایشش بر اساس توحید صانع و اینکه بت‌ها شفیع در نزد خدایند بنا شده است، <span class="aya" rel="39_3" data-words="11-17">ما نعبدهم إلا لیقربونا إلی الله زلفی</span>   <code class="page" rel="6,154"/>-ما عبادت نمی‌کنیم بت‌ها را مگر برای اینکه ما را به خدایمان قدمی نزدیک کنند ، گر چه این نیز بتدریج از مجرای اصلی خود منحرف شده و کار به جایی رسید که بت‌ها را نیز مستقل و اصیل در الوهیت پنداشتند. </p> <p>و این انحراف از اینجا سرچشمه گرفت که گر چه فطرتی که آدمی را به توحید معبود دعوت می‌کند-همانطوری که بیانش با استفاده از آیات قرآن عزیز گذشت-دعوت می‌کند به خدایی که هم از جهت ذات و هم از جهت صفات یگانه است به یگانگی غیر محدودی در عظمت و کبریا، الا اینکه الفت و انسی که انسان در زندگیش به واحدهای عددی دارد از یک طرف، و ابتلاآتی که ملیین یعنی دینداران برای نفی تعدد خدایان و اثبات خدای واحد در برابر بت‌پرستان مجوس و دیگران داشتند از طرف دیگر شبهه عددی بودن وحدت خدا را در دلها جای‌گیر و مسجل نموده، و در نتیجه حکمی که فطرت انسان داشت به اینکه خداوند نامحدود است تقریبا از نظرها کنار رفته و مردم از حکم فطری خود غافل شدند. لذا می‌بینید کلماتی که از قدمای فلاسفه و اهل بحث، مصر، یونان، اسکندریه و فلاسفه بعدی نقل شده و در دست است بخوبی می‌رساند که مقصودشان از وحدت باری تعالی همان وحدت عددی است حتی شیخ الرئیس ابو علی سینا در کتاب شفای خود به این معنا تصریح نموده است، و کلمات غیر او از حکمایی که بعد از او تا حدود سنه هزار هجری برخاسته‌اند و آثارشان در دست است نیز به همین منوال است. </p> <p>اما متکلمین: آنان نیز احتجاجاتشان بر توحید طوری است که با اینکه عموما همان مطالب قرآن عزیز است مع ذلک از طرز استدلالشان بیش از وحدت عددی استفاده نمی‌شود، این است آن معنایی که از کلمات دانشمندان و اهل بحث در این مساله بدست می‌آید. </p> <p>بنا بر این بیانی که قرآن عزیز راجع به معنای توحید دارد اولین گامی است که در تعلیم و بدست دادن این حقیقت برداشته شده است، و در حقیقت قرآن مبتکر در شناسایی این حقیقت است، چیزی که هست کسانی که در این قرون متمادی در صدد تفسیر قرآن و بیان معارف و علوم آن بر آمده‌اند، چه اصحاب، و چه تابعین و چه مفسرین بعد از آنها، عموما بحث در باره این مطلب را مهمل گذاشته و متعرض این بحث شریف نشده‌اند، این کتب تفسیر و جوامع حدیث است که همه در دسترس خواننده هست، و اطمینان داریم که خواننده محترم نخواهد توانست اثری از این حقیقت را در آنها پیدا کند، و نه به بیانی که این حقیقت را شرح دهد بر خواهد خورد، و نه از طرز استدلالاتشان بویی از آن استشمام خواهد نمود. </p> <p>آری ما تا کنون به بیانی که پرده از روی این حقیقت برداشته باشد بر نخورده‌ایم جز<code class="page" rel="6,155"/> همین بیان شیوایی که تنها و تنها در کلمات امام علی بن ابی طالب  (علیه افضل الصلوات و السلام) دیده می‌شود، آری تنها کلام آن جناب است که گشاینده این در و فاش کننده این راز نهفته است، او است که با روشن‌ترین اسلوب و واضح‌ترین برهان آن را تشریح و اثبات نموده است. </p> <p>از کلمات آن جناب که بگذریم، در کلمات فلاسفه اسلام که در قرون بعد از قرن دهم می‌زیسته‌اند نیز این حقیقت به چشم می‌خورد، الا اینکه به اعتراف خود آنان سرچشمه کلماتشان همان کلمات امام امیر المؤمنین (ع) است. این بود سر اینکه ما در بحث روایتی خود تنها اکتفاء به نقل نمونه‌هایی از کلمات غرا و زیبای آن جناب نموده و از نقل کلمات دیگران خود داری کردیم، چه اسلوبی که امام (ع) در این مساله و تشریح آن از احتجاج‌ برهانی بکار برده، اسلوبی است که در کلمات دیگران دیده نمی‌شود، و به همین جهت از عنوان کردن بحثی فلسفی مستقل بمنظور بررسی و تحقیق در اطراف این مساله خودداری نموده و تنها به همان بحث روایتی اکتفاء کردیم، چون براهینی که فلاسفه برای بدست دادن این غرض چیده‌اند براهینی است که از همین مقدمات که در کلام امام است تشکیل یافته، و زاید بر آن چیزی ندارد، چون همگی آنها یعنی کلمات امام (ع) و فلاسفه همه مبنی بر صرافت وجود پروردگار، و احدی بودن آن ذات مقدس است (جلت عظمته)<span class="footnote" rel="1" title="اینجاست که جا دارد هر ناقد بصیر و هر متفکر عمیقی از تعجب خیره شود و در باره لغزشی که از عده‌ای از علمای اهل بحث صادر شده بشگفت در آید، و آن اینست که گفته‌اند این خطبه علویه که در نهج البلاغه است از امام (ع) نیست بلکه از خطباتی است که دست تقلب آن را جعل کرده و در نهج البلاغه درج نموده است، بعضی هم از همانها گفته‌اند این عمل را خود شریف سید رضی  (رحمه اللَّه تعالی) کرده است و ما سابقا در باره این لغزش و اشتباه گفتگو کرده‌ایم، تنها در اینجا می‌گوییم ای کاش فهمیده میشد دست تقلب و تزویر در چنین موقف علمی و چنین لطیفه‌ای دقیق که فهم علما هم نیروی وقوف و درک آن را ندارد و هیچ یک از صحابه و تابعین تاب تحمل آن را نداشته‌اند چطور ممکن است راه یابد؟ !آری افهام تیز دانشمندان، حتی بعد از آن هم که امام (ع) از این حقیقت پرده برداشت تا ده قرن از درک آن عاجز بوده تا آنکه پس از گذشتن قرون متمادی و پس از هزار سال سیر در طریق فکر مترقی به آن مطلب دقیق علمی راه برده و بدرک آن موفق شده‌اند، بلکه خود همین کسانی که این نسبت را به خطبه می‌دهند هنوز بدرک این مطلب لطیف نایل نشده و گمان کرده‌اند که حقایق قرآن و اصول تعلیمات عالی آن جز مفاهیم مبتذله عامیانه چیز دیگری نیست و تنها تفاوت قرآن با کلمات عامه اینست که الفاظ آن فصیح و بیاناتش بلیغ است!!! (مؤلف)">*</span>. </p> 
