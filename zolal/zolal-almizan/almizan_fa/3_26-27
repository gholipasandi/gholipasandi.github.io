<h3 class="ayas">سوره آل‌عمران آیه‌های ۲۶ تا ۲۷</h3><code class="section" rel="3_26-27"/><h3>ترجمه آیات</h3> <p> <span class="trans" rel="3_26">بگو (ای پیامبر) بارالها ای خدای ملک هستی، به هر کس بخواهی ملک و سلطنت می‌دهی و از هر کس بخواهی می‌گیری و به هر کس بخواهی عزت و اقتدار می‌بخشی و هر که را بخواهی خوار می‌کنی، خدایا هر خیر و نیکویی بدست تو است و تو بر هر چیزی توانایی (و من که سراپا حاجتم دیگر چه بگویم).  «۲۶» </span><span class="trans" rel="3_27">تو شب را در روز نهان سازی و روز را در شب فرو می‌بری و زنده را از مرده و مرده را از زنده بر انگیزی و به هر کس بخواهی روزی بی‌حساب می‌دهی (چون کسی از او طلبکار نیست تا بحساب طلبش روزیش دهد) «۲۷» </span></p>   <h3>بیان آیات</h3> <p> این دو آیه خیلی با آیات قبل که در باره اهل کتاب و مخصوصا یهود بود بی‌ارتباط نیست، چون این دو آیه مشتمل است بر تهدید یهود به عذاب دنیا و آخرت، و یکی از عذابها<code class="page" rel="3,201"/> همین است که خدا ملک را از ایشان سلب کرد، و ذلت و مسکنت را تا روز قیامت بر آنان حتمی نمود، و نفسشان را قطع کرد، و استقلال در زندگی و سروری را از ایشان سلب کرد. </p> <p>علاوه بر اینکه غرض این سوره به بیانی که در آغاز گذشت این بود که بفهماند خدا قائم بر خلق عالم و تدبیر آن است، پس مالک ملک او است، و او است که ملک را به هر کس بخواهد می‌دهد، هر که را بخواهد عزت می‌بخشد، و کوتاه سخن آنکه تنها کسی که به هر کس بخواهد خیر دهد می‌تواند بدهد او است، و تنها او است که ملک و عزت و هر چیز دیگر را از هر کس بخواهد می‌گیرد، پس مضمون دو آیه مورد بحث خارج از غرض سوره نیست. </p> <p> <span class="aya" rel="3_26" data-words="1-4">قل اللهم مالک الملک</span> </p><h3> <span class="title" rel="3_26"> <span class="phrase"><em rel="fa_3_26_3-4" data-sentence="0:41">مالک الملک</em> و <em>ملیک الملوک</em> بودن خدای عز و جل</span></span> </h3> <p> در این آیه خداوند رسول گرامی خود را امر می‌کند به اینکه به خدایی پناهنده شود که تمامی خیرها به طور مطلق به دست او است و قدرت مطلقه خاص او است، تا از این ادعاهای موهومی که در دل منافقین و متمردین از حق (از مشرکین و اهل کتاب) جوانه زده، و در نتیجه گمراه و هلاک شده‌اند، نجات یابد، آری اینان برای خود ملک و عزت فرض کردند، و خود را بی‌نیاز از خدا پنداشتند، و خدا آن جناب و هر کس دیگر را امر می‌کند به اینکه نفس خود را در معرض افاضه خدا، که مفوض هر خیر و رازق بی‌حساب هر روزی خوار است قرار دهد. </p> <p>کلمه <em>ملک</em> به کسره میم معنای معروفی دارد که معهود ذهن ما انسانها است، و در اصل آن هیچ شکی نداریم، تنها چیزی که در معنای این کلمه باید از نظر دور نداشت، این است که ملک دو جور است، یکی‌ حقیقی و دیگری مجازی و اعتباری. </p> <p>ملک حقیقی به معنای آن است که مالک مثلا اگر انسان است بتواند در ملک خود به هر نحوی که ممکن باشد تصرفی تکوینی کند، یعنی در هستی آن ملک تصرف نماید، مثل اینکه او می‌تواند در دید چشم خود تصرف نموده یک جا آن را بکار گیرد، و جایی دیگر از کارش بیندازد، و همچنین در دستش تصرف نموده، دادوستد بکند، و یا ترک دادوستد نماید، و در زبانش و سایر اعضایش، و در ملک به این معنا رابطه‌ای بین مالک و ملک حقیقیش هست، رابطه‌ای حقیقی که به هیچ وجه قابل تغییر نیست. </p> <p>و نیز بنا بر این معنای از ملک، همواره ملک قائم به ملک خواهد بود، هیچ وقت ممکن نیست که ملک از مالکش جدا و مستقل بشود، مثلا اگر فلان آقا مرد، زبانش هم چنان جدای از او زنده بماند ، بلکه اگر اینگونه ملک‌ها از آدمی جدا بشود باطل و نابود می‌گردد، مثل چشمی که از انسانی در آورند، و یا دستی که از او جدا کنند، ملک خدای تعالی نسبت به عالم از این قبیل است، خدای تعالی مالک تمامی اجزاء و شؤون عالم است، پس او می‌تواند در همه<code class="page" rel="3,202"/> اجزای عالم به هر طوری که بخواهد تصرف نماید. </p> <p>قسم دوم: ملک (بکسره میم) ملک اعتباری و قراردادی است، و آن عبارت است از اینکه اگر مالک را انسان فرض کنیم، بتواند در چیزی که ملک او است تصرفاتی کند، که عقلا آن را قبول دارند، و خلاصه در چارچوب رابطه‌ای که عقلا بین او و ملکش برقرار می‌دانند هر قسم تصرفی که می‌خواهد بکند، تا به مقاصد اجتماعی خود نائل شود، و در حقیقت عقلا وقتی چنین ملکیتی را اعتبار کردند که الگویش را از ملک حقیقی و آثار آن گرفتند، بعد چیزی شبیه به ملکیت در عالم وجود را در اجتماع برقرار ساختند، تا به این وسیله از اعیان و کالاهایی که بدان محتاجند استفاده‌ای معقول کنند، نظیر همان استفاده‌ای که مالک حقیقی، از ملک حقیقی و تکوینیش می‌کرد. </p> <p>تفاوتی که بین ملک اعتباری و ملک حقیقی هست یکی این است که ملک حقیقی جز با بطلان قابل تغییر نبود،  (نمی‌شد من چشم خودم را در عین اینکه چشم من است از وجود خود بی‌نیاز سازم) ولی ملک اعتباری از آنجایی که قوامش به وضع و اعتبار است، قابل تغییر و تحول هست، ممکن است این نوع ملک از مالکی به مالک دیگر منتقل شود، مثلا مالک اولی آن را به دومی بفروشد، و یا ببخشد و یا با سایر اسباب نقل، منتقل سازد. </p> <p>تا اینجا آنچه گفتیم در باره ملک (بکسره میم) بود، اما <em>ملک</em>  (به ضمه میم) هر چند که آن نیز از سنخ ملک (به کسره) است، الا اینکه در اینجا مالکیت مربوط به چیزهایی است که جماعتی از مردم آن را مالکند، چون ملک به معنای پادشاهی است، و پادشاه مالک چیزهایی است که در ملک رعیت است، او می‌تواند در آنچه رعیت مالک است تصرف کند، بدون اینکه تصرفش معارض با تصرف رعایا باشد، و یا خواست رعیت معارض و مزاحم با خواستش باشد. </p> <p>پس ملک پادشاه، در حقیقت ملکی است روی ملک، که در اصطلاح آن را ملک طولی می‌نامیم، مانند ملک مولی است نسبت به برده، و نسبت به آنچه برده‌اش مالک است، و به همین جهت ملک (بضمه میم) هم آن دو قسم را که ما در ملک (بکسره) ذکر کردیم، خواهد داشت. </p> <p>و <span class="phrase">خدای سبحان هم <em>ملیک</em> تمام عالم است، و هم <em rel="fa_3_26_3-3" data-sentence="48:197">مالک</em> آن آنهم علی الاطلاق، اما اینکه مالک همه عالم است دلیلش این است که ربوبیت و قیمومت مطلقه دارد، هیچ موجودی خارج از ربوبیت او نیست، برای اینکه آنچه تصور شود، خالقش خدا است، و نیز تمام عالم از او است.</span> <code class="page" rel="3,203"/> پس او مالک همه است، هم چنان که خودش فرمود: <span class="aya" rel="40_62" data-words="1-10">ذلکم الله ربکم خالق کل شیء لا إله إلا هو</span>.<span class="footnote" rel="1" title="با شما هستم، این اللَّه پروردگار شما است، که خالق همه چیز است، و به همین دلیل معبودی جز او نیست سوره مؤمن آیه ۶۲">*</span> و نیز فرمود: <span class="aya" rel="2_255" data-words="14-21">له ما فی السماوات و ما فی الأرض</span> -آنچه در آسمانها و در زمین است از آن او است<span class="footnote" rel="2" title="سوره بقره آیه ۲۵۵">*</span> و آیاتی دیگر از این قبیل که دلالت دارند بر اینکه هر موجودی که کلمه  <em>چیز</em> بر او صادق باشد مخلوق و مملوک خدا است، ذاتش قائم به خدا است، و مستقل از او نیست، و چیزی نیست که خدا را از تصرف در آن جلوگیری کند، این همان ملک (به کسره لام) است که بیانش گذشت. </p> <p>و اما اینکه او ملیک و فرمانروای علی الاطلاق است، دلیلش اطلاق مالکیت او نسبت به موجودات است، برای اینکه خود موجودات، بعضی مالک بعضی دیگرند مثلا سبب‌ها مالک مسبب‌هایند، و هر موجودی مالک قوای فعاله خویش است و قوای فعاله مالک فعل خویش است، مثلا انسان مالک اعضای خویش و قوای فعاله خویش از گوش و چشم و غیره است. و این قوا هم مالک افعال خویشند، و چون خدای سبحان مالک هر چیز است. </p> <p>پس همو مالک همه مالک‌ها و مملوکها نیز هست، و این همان معنای ملیک است، پس او ملیک علی الاطلاق است، هم چنان که خودش فرمود: <span class="aya" rel="64_1" data-words="10-14">له الملک و له الحمد</span><span class="footnote" rel="3" title="سوره تغابن آیه ۱">*</span> و نیز فرموده: <span class="aya" rel="54_55" data-words="4-6">عند ملیک مقتدر</span><span class="footnote" rel="4" title="سوره قمر آیه ۵۵">*</span> و آیاتی دیگر که همه خدا را ملیک علی الاطلاق معرفی می‌کند. </p> <p>تا اینجا آنچه گفتیم در باره ملک و ملک حقیقی بود، و اما ملک و ملک اعتباری نیز در مورد خدای تعالی صادق است، برای اینکه هر چیزی مالک هر چه هست خدای تعالی به او داده، و اگر خودش مالک آنها نبود نمی‌توانست تملیک کند، چون در این فرض، دهنده چیزی بوده که مالک آن نبوده و نیز به کسی عطا کرده بوده که او هم مالک نبود، هم چنان که خودش فرمود: <span class="aya" rel="24_33" data-words="24-30">و آتوهم من مال الله الذی آتاکم</span>.<span class="footnote" rel="5" title="از مالی که خدا به شما داده به ایشان بدهید سوره نور آیه ۳۳">*</span> و او ملیک به ملک اعتباری هم هست، و مالک هر چیزی است که در دست مردم           <code class="page" rel="3,204"/> است، برای اینکه او شارع هر قانون است، و در نتیجه به حکم خودش در آنچه که ملک مردم است تصرف قانونی می‌کند، هم چنان که یک ملیک بشری در آنچه که در دست رعایای خود هست تصرف می‌کند، و قرآن کریم هم او را ملیک مردم خوانده و فرمود: <span class="aya" rel="114_1-2" data-words="1-6">قل أعوذ برب الناس، ملک الناس</span><span class="footnote" rel="1" title="سوره ناس آیه ۲">*</span> و در اینکه آنچه در اختیار مردم است، مال خدا است، و خدا به ایشان داده و فرموده: <span class="aya" rel="14_34" data-words="1-13">و آتاکم من کل ما سألتموه، و إن تعدوا نعمت الله لا تحصوها</span><span class="footnote" rel="2" title="سوره ابراهیم آیه ۳۴">*</span>. </p> <p>و نیز می‌فرماید: <span class="aya" rel="57_7" data-words="5-10">و أنفقوا مما جعلکم مستخلفین فیه</span>.<span class="footnote" rel="3" title="انفاق کنید، از آنچه خدا از دیگران گرفته به شما داده سوره حدید آیه ۷">*</span> و نیز فرموده: <span class="aya" rel="57_10" data-words="1-14">و ما لکم ألا تنفقوا فی سبیل الله، و لله میراث السماوات و الأرض</span>.<span class="footnote" rel="4" title="شما را چه وا می‌دارد که در راه خدا انفاق نکنید با اینکه میراث آسمانها و زمین از آن خدا است">*</span> و باز فرموده: <span class="aya" rel="40_16" data-words="10-15">لمن الملک الیوم لله الواحد القهار</span><span class="footnote" rel="5" title="امروز ملک از آن کیست؟ از آن خدای واحد قهار سوره مؤمن آیه ۱۶">*</span>، بنا بر این خدای تعالی آنچه را در دست انسانهای قبل از ما بود مالک بود، و آنچه در دست ما است، مالک است، و بزودی وارث ما نیز خواهد شد. </p> <p>از دقت در آنچه گذشت روشن می‌گردد که آیه شریفه: <span class="aya" rel="3_26" data-words="2-4">اللهم مالک الملک...</span> دارای این زمینه است که اولا بیان کند ملک (بکسره میم) خدا نسبت به ملک (بضمه میم) را و مالکیتش نسبت به ملک (بضمه میم) را که ملک بر روی ملک (بضمه میم) است. در نتیجه او ملک همه ملوک است، که ملک را به هر ملکی که بخواهد می‌دهد، هم چنان که فرمود: <span class="aya" rel="2_258" data-words="10-13">أن آتاه الله الملک</span><span class="footnote" rel="6" title="سوره بقره آیه ۲۵۸">*</span> و نیز فرمود: <span class="aya" rel="4_54" data-words="17-20">و آتیناهم ملکا عظیما</span>.<span class="footnote" rel="7" title="ما به ایشان سلطنتی عظیم دادیم سوره نساء آیه ۵۴">*</span> و ثانیا با جلوتر آوردن اسم جلاله (اللَّه) می‌خواهد سبب مالک الملک بودن و ملک الملوک بودن خدا را برساند، و آن این است که خدا (اللَّه است) که کبریائیش ما فوق همه بزرگی‌ها است، و این دلالت روشن و واضحی است. </p> <p>و ثالثا می‌خواهد بفهماند که مراد از ملک در آیه شریفه (و خدا داناتر است) اعم است از ملک حقیقی و اعتباری، برای اینکه امری که در آیه اول آورد، و فرمود: بگو بار الها تویی       </p> <p>سوره حدید آیه 10.        <code class="page" rel="3,205"/> مالک الملک، <span class="aya" rel="3_26" data-words="5-21">تؤتی الملک من تشاء، و تنزع الملک ممن تشاء و تعز من تشاء و تذل من تشاء</span> با توضیحی که خواهد آمد از شؤون ملک اعتباری است، و آنچه در آیه دوم آمده از شؤون ملک حقیقی است، پس خدا مالک الملک علی الاطلاق است، یعنی هم مالک ملک حقیقی است و هم مالک ملک اعتباری. </p> <p> <span class="aya" rel="3_26" data-words="5-13">تؤتی الملک من تشاء، و تنزع الملک ممن تشاء</span> </p><h3> <span class="title" rel="3_26 3_27">ملک، چه حق و چه باطل از ناحیه خدای تعالی است</span> </h3> <p> کلمه <em>ملک</em> بدان جهت که در این آیه، مطلق آمده،  (و نفرموده ملک حق را به هر کس بخواهی می‌دهی)، شامل <em>ملک حق</em> و <em>ملک باطل</em> هر دو می‌شود، و خلاصه می‌فهماند مالکیت آن کس که در ملکش عدالت می‌کند، و هم مالکیت کسی که در ملکش جور و ستم روا می‌دارد، هر دو از خدا است، برای اینکه ملک (همانطور که قبلا یعنی در تفسیر آیه: <span class="aya" rel="2_258" data-words="10-13">أن آتاه الله الملک...</span><span class="footnote" rel="1" title="سوره بقره آیه ۲۵۸">*</span> بیان کردیم) خودش فی نفسه موهبتی از مواهب خدا است، نعمتی است که می‌تواند منشا آثار خیری در مجتمع انسانی باشد، و به همین جهت است که می‌بینیم خدای تعالی علاقه و دوست داشتن ملک را فطری و جبلی انسانها کرده است. </p> <p>پس ملک حتی آنکه در دست غیر اهلش افتاده بدان جهت که ملک است، مذموم نیست، آنچه مذموم است یا به دست گرفتن نااهل است، مثل ملکی که شخص ظالم و غاصب از دیگری غصب کرده، و یا خود آن هم مذموم نیست، بلکه سیرت و باطن خبیث او مذموم است، چون او می‌توانست برای خود سیرتی نیکو درست کند، که البته برگشت این نیز به همان وجه اول است. </p> <p>و به بیانی دیگر می‌گوئیم: ملک نسبت به کسی که اهلیت آن را دارد نعمت است، و این نعمت را خدای سبحان در اختیار او نهاده، و نسبت به آنکه اهلیت ندارد نقمت و بدبختی است، و این نقمت و عذاب را خدا به گردن او انداخته، پس به هر حال ملک چه خوبش و چه بدش از ناحیه خدا است، و فتنه‌ای است که با آن بندگان خود را می‌آزماید. </p> <p>در سابق هم گفتیم که هر جا خدای سبحان مطلبی را مقید به مشیت خود کرده، معنایش این نیست که خدا کارهایش را دل بخواهی و جزافی انجام می‌دهد، بلکه معنایش این است که هر چه می‌کند در کمال اختیار می‌کند، مجبور به هیچ کاری نیست، پس در آیه مورد بحث هم معنای کلام این است که اگر به کسی ملک می‌دهد و یا از کسی می‌گیرد، و اگر به کسی عزت می‌دهد، و دیگری را ذلیل می‌کند، همه را با مشیت خود می‌کند، و کسی نیست   <code class="page" rel="3,206"/> که او را مجبور به کاری کند، البته این هم هست که آنچه خدا می‌کند بر طبق مصلحت است، <span class="aya" rel="3_26" data-words="14-21">و تعز من تشاء و تذل من تشاء</span> </p><h3> <span class="title" rel="3_26 3_27">معنای <em>عزت</em> و <em>ذلت</em> و بیان اینکه عزت فقط از آن خدا و از ناحیه او است</span> </h3> <p> کلمه <em>عزت</em> به معنای نایابی است، وقتی می‌گویند فلان چیز عزیز الوجود است، معنایش این است که به آسانی نمی‌توان بدان دست یافت، و عزیز قوم به معنای کسی است که شکست دادنش و غلبه کردن بر او آسان نباشد، بخلاف سایر افراد قوم، که چنین نیستند، زیرا عزیز قوم در بین قوم خودش مقامی دارد. در نتیجه هر نیرویی که تک تک افراد دارند او دارای همه آنها است، ولی عکس قضیه چنین نیست، یعنی تک تک افراد نیروی او را ندارند، این معنای اصلی کلمه است، لیکن بعدها در مورد هر چیز دشواری نیز استعمالش کردند، مثلا گفتند: <em>عزیز علی کذا</em> یعنی فلان حادثه بر من گران است. </p> <p>هم چنان که در قرآن آمده: <span class="aya" rel="9_128" data-words="6-9">عزیز علیه ما عنتم</span><span class="footnote" rel="1" title="رنج و ناراحتی شما بر پیامبر گران است و خلاصه او نمی‌تواند شما را ناراحت ببیند سوره توبه آیه ۱۲۸">*</span> و در آخر در مورد هر غلبه‌ای استعمال شد، مثلا گفتند: <em>من عزیز</em> کسی که غلبه کرد، دار و ندار مغلوب را غارت نمود، در قرآن هم در این معنا استعمال شده، آنجا که فرموده: <span class="aya" rel="38_23" data-words="15-18">و عزنی فی الخطاب</span><span class="footnote" rel="2" title="در محاجه بر من غلبه کرد سوره ص آیه ۲۳">*</span> ولی معنای اصلی کلمه همان است که گفتیم. </p> <p>در مقابل این کلمه، کلمه ذلت است که در اصل لغت به معنای چیزی است که دست‌یابی بدان آسان است، حال چه دستیابی محقق و چه فرضی، در قرآن کریم آمده: <span class="aya" rel="2_61" data-words="45-49">ضربت علیهم الذلة و المسکنة</span><span class="footnote" rel="3" title="ذلت و خواری سرنوشت حتمی آنان شد سوره بقره آیه ۶۱">*</span> و نیز آمده: <span class="aya" rel="17_24" data-words="1-5">و اخفض لهما جناح الذل</span><span class="footnote" rel="4" title="پر و بال مسکنت و خواری پیش پای مادر و پدر بگستران سوره اسراء آیه ۲۴">*</span> و نیز فرموده: <span class="aya" rel="5_54" data-words="17-19">أذلة علی المؤمنین</span><span class="footnote" rel="5" title="در حالی که ایشان در برابر مؤمنین ذلیلند سوره مائده آیه ۵۴">*</span>. </p> <p>و عزت یکی از لوازم ملک است، عزت مطلق هم از لوازم ملک مطلق است، پس غیر خدا هر کس سهمی از ملک و عزت داشته باشد خدای تعالی به او ارزانی داشته، و تملیکش کرده است، و مردم و امتی هم که سهمی از عزت داشته باشند باز خدا به ایشان داده، پس عزت تنها و تنها از آن خدا است، و اگر نزد غیر خدا دیده شود از ناحیه خدا است. </p> <p>           <code class="page" rel="3,207"/> هم چنان که خودش فرمود: <span class="aya" rel="4_139" data-words="8-15">أ یبتغون عندهم العزة، فإن العزة لله جمیعا</span><span class="footnote" rel="1" title="آیا عزت را در نزد خود جستجو می‌کنند؟ چه اشتباهی!!برای اینکه عزت همه‌اش مال خدا است سوره نساء آیه ۱۳۹">*</span> و نیز فرموده: <span class="aya" rel="63_8" data-words="10-16">و لله العزة و لرسوله و للمؤمنین</span><span class="footnote" rel="2" title="عزت مال خدا و رسول او و مؤمنین است سوره منافقون آیه ۸">*</span>. </p> <p>تا اینجا آنچه گفتیم راجع به عزت حقیقی بود، و اما عزت غیر حقیقی در حقیقت ذلت است، به شکل عزت. </p> <p>هم چنان که باز قرآن کریم می‌فرماید: <span class="aya" rel="38_2" data-words="1-7">بل الذین کفروا فی عزة و شقاق</span><span class="footnote" rel="3" title="نه بلکه کفار در عزتی خیالی و در دشمنی قرار دارند سوره ص آیه ۲">*</span> و به همین جهت در دنبال همین آیه فرموده: <span class="aya" rel="38_3" data-words="1-11">کم أهلکنا من قبلهم من قرن، فنادوا و لات حین مناص</span><span class="footnote" rel="4" title="چه بسیار از این امتها به خیال خود عزیز را ما هلاک کردیم، و در حال هلاکت بانگ و فریاد برآوردند، ولی دیگر وقت فریاد نبود سوره ص آیه ۳">*</span>. </p> <p>ذلت هم در مقابل عزت احکامی مقابل احکام آن دارد، پس هر چیزی که غیر خدا تصور شود به خودی خود ذلیل است، مگر آنکه خدا عزتش داده باشد. </p> <p> <span class="aya" rel="3_26" data-words="22-28">بیدک الخیر إنک علی کل شیء قدیر</span> </p><h3> <span class="title" rel="3_26"><span class="phrase">معنای <em rel="fa_3_26_23-23" data-sentence="6:38">خیر</em> و بیان اینکه این کلمه افعل تفضیل نیست</span></span> </h3> <p> <span class="phrase">اصل در معنای کلمه <em rel="fa_3_26_23-23" data-sentence="18:234">خیر</em> همانا انتخاب است، و اگر ما چیزی را خیر می‌نامیم، بدان جهت است که آن را با غیر آن مقایسه می‌کنیم، و یکی از آن دو را انتخاب نموده و می‌گوئیم این خیر است، و معلوم است از بین چند چیز ما آن را انتخاب می‌کنیم که هدف و مقصد ما را تامین کند.</span> </p> <p>پس در حقیقت آنچه خود ما می‌خواهیم خیر است، هر چند که ما آن را برای چیز دیگری می‌خواهیم، ولی خیر حقیقی همان مقصد ما است، و آن دیگری به خاطر مقصد ما خیر شده است، پس خیر حقیقی آن چیزی است که به خاطر خودش مطلوب ما است، و اگر خیرش می‌نامیم چون در مقایسه با چیزهای دیگر آن را انتخاب کردیم. </p> <p><span class="phrase">پس هر چیزی تنها وقتی <em rel="fa_3_26_23-23" data-sentence="21:123">خیر</em> نامیده می‌شود که با چیز دیگری مقایسه شود، و نسبت به آن چیز مؤثر باشد،  (و گرنه هر چیزی تنها خودش است، نه خیر است و نه شر).</span> </p> <p><span class="phrase">پس در معنای کلمه <em rel="fa_3_26_23-23" data-sentence="17:496">خیر</em> معنای نسبت به غیر هم خوابیده، و به همین جهت است که بعضی گفته‌اند اصل کلمه خیر <em rel="fa_3_26_23-23" data-sentence="151:404">أخیر</em> بوده، و لیکن این حرف صحیح نیست، و این کلمه         <code class="page" rel="3,208"/> أفعل التفضیل نمی‌باشد، اما معنایش با معنای تفضیل انطباق دارد، و چون افعل تفضیل همواره متعلق به‌ غیر است، مثلا گفته می‌شود زید أفضل از عمرو است، یعنی در بین زید و عمرو زید بهترین آن دو است، و نیز گفته می‌شود <em>زید خیر من عمرو</em> زید بهتر از عمرو است، و بین زید و عمرو، زید خیر آن دو است، یعنی بهترین آن دو است.</span> </p> <p>و <span class="phrase">اگر کلمه <em rel="fa_3_26_23-23" data-sentence="9:212">خیر</em> مخفف <em rel="fa_3_26_23-23" data-sentence="69:193">أخیر</em> بود باید همه قواعد جاری در افعل تفضیل در آن نیز جریان می‌یافت، یعنی مشتقاتی چون افاضل و فضلی و فضلیات از آن نیز اشتقاق می‌یافت، و حال آنکه مشتقات کلمه خیر کلمات زیر است،1-خیرة،2-اخیار،3-خیرات.</span> </p> <p>هم چنان که مشتقات کلمه (شیخ) که بطور مسلم افعل تفضیل نیست، بر وزن مشتقات کلمه (خیر) می‌آید، و گفته می‌شود 1-شیخه 2-اشیاخ 3-شیخات، پس می‌توان گفت که کلمه خیر <em>صفت مشبه</em> است، نه <em>افعل تفضیل</em> . </p> <p>و از مؤیدات این معنا یکی این است که کلمه خیر در مواردی استعمال می‌شود که معنای افعل تفضیل (بهتری) را نمی‌دهد، مانند آیه شریفه: <span class="aya" rel="62_11" data-words="12-18">قل ما عند الله خیر من اللهو</span><span class="footnote" rel="1" title="سوره جمعه آیه ۱۱">*</span>. </p> <p><span class="phrase">که نمی‌شود گفت معنایش این است که آنچه نزد خداست، از لهو بهتر است، برای اینکه در لهو خوبی نیست تا آنچه نزد خداست بهتر باشد، البته بعضی از مفسرین در خصوص اینگونه موارد گفته‌اند که معنای تفضیل از کلمه جدا شده، ولی این حرف صحیح نیست، و حق مطلب همان است که گفتیم کلمه <em rel="fa_3_26_23-23" data-sentence="263:199">خیر</em> معنای انتخاب را می‌دهد، و اگر می‌بینیم که مقیس علیه آن نیز مشتمل بر مقداری خوبی هست، از خصوصیات غالب موارد است، نه اینکه در همه موارد باید چنین باشد، به شهادت اینکه دیدیم در آیه سوره جمعه چنین نبود.</span> </p> <p>از آنچه گذشت روشن گردید که خدای سبحان خیر علی الاطلاق است، برای اینکه او کسی است که تمامی عالم به او منتهی می‌شود، و همه خیرات از او است، و هر موجودی هدف نهائیش او است، و لیکن قرآن کریم کلمه (خیر) را به عنوان یکی از اسما به خدا اطلاق نمی‌کند، آن طور که سایر اسما خدا را بر او اطلاق کرده است، بلکه هر جا اطلاق کرده به عنوان صفت اطلاق کرده، مثل آیه زیر که می‌فرماید: <span class="aya" rel="20_73" data-words="13-17">و الله خیر و أبقی</span><span class="footnote" rel="2" title="خدا بهتر و پایدارتر است سوره طه آیه ۷۳">*</span> و آیه زیر که می‌فرماید: <span class="aya" rel="12_39" data-words="4-11">أ أرباب متفرقون خیر أم الله الواحد القهار</span><span class="footnote" rel="3" title="آیا ارباب متفرق خیرند یا خدای واحد قهار، سوره یوسف آیه ۳۹">*</span>. </p> <p>       <code class="page" rel="3,209"/> بله به عنوان اسم اطلاق کرده، اما با اضافه به کلمه‌ای دیگر، مانند <span class="aya" rel="62_11" data-words="24-25">خیر الرازقین</span><span class="footnote" rel="1" title="سوره جمعه آیه ۱۱">*</span>. </p> <p> <span class="aya" rel="7_87" data-words="19-22">و هو خیر الحاکمین</span><span class="footnote" rel="2" title="سوره اعراف آیه ۸۷">*</span>، <span class="aya" rel="6_57" data-words="21-24">و هو خیر الفاصلین</span><span class="footnote" rel="3" title="سوره انعام آیه ۵۷">*</span>، <span class="aya" rel="3_150" data-words="4-7">و هو خیر الناصرین</span><span class="footnote" rel="4" title="سوره آل عمران آیه ۱۵۰">*</span>، و <span class="aya" rel="3_54" data-words="6-9">و الله خیر الماکرین</span><span class="footnote" rel="5" title="سوره آل عمران آیه ۵۴">*</span>، و <span class="aya" rel="7_89" data-words="42-45">و أنت خیر الفاتحین</span><span class="footnote" rel="6" title="سوره اعراف آیه ۸۹">*</span>، و <span class="aya" rel="7_155" data-words="44-47">و أنت خیر الغافرین</span><span class="footnote" rel="7" title="سوره اعراف آیه ۱۵۵">*</span>، و <span class="aya" rel="21_89" data-words="10-13">و أنت خیر الوارثین</span><span class="footnote" rel="8" title="سوره انبیاء آیه ۸۹">*</span>، و <span class="aya" rel="23_29" data-words="7-10">و أنت خیر المنزلین</span><span class="footnote" rel="9" title="سوره مؤمنون آیه ۲۹">*</span>، و <span class="aya" rel="23_109" data-words="14-16">أنت خیر الراحمین</span><span class="footnote" rel="10" title="سوره مؤمنون آیه ۱۰۹">*</span>. </p> <p>و <span class="phrase">شاید در تمامی این موارد وجه نام قرار دادن مضاف و مضاف الیه را برای خدا، همان اعتبار معنای انتخاب در ماده خیر باشد، و بدین جهت کلمه <em rel="fa_3_26_23-23" data-sentence="131:228">خیر</em> به تنهایی را به عنوان اسم بر خدا اطلاق نکرده، که ساحت او مقدس‌تر از آن است که او با غیرش مقایسه و سپس انتخاب شود، به خلاف این که در حال اضافه و نسبت اسم او، واقع شود و همچنین توصیف کردن خدا به این کلمه، هیچ محذوری پیش نمی‌آورد.</span> </p> <h3> <span class="title" rel="3_26"><span class="phrase">جمله <em rel="fa_3_26_22-23" data-sentence="5:48">بیدک الخیر</em> دلالت دارد بر اینکه خیر منحصر در خدای تعالی است</span></span> </h3> <p> و <span class="phrase">جمله مورد بحث یعنی جمله: <span class="aya" rel="3_26" data-words="22-23">بیدک الخیر</span> دلالت دارد بر اینکه خیر منحصر در خدای تعالی است، چون کلمه <em rel="fa_3_26_22-22" data-sentence="149:253">بیدک</em> خبر، و کلمه <em rel="fa_3_26_23-23" data-sentence="219:226">الخیر</em> مبتدا است و خبر وقتی جلوتر از مبتدا بیاید، و مخصوصا وقتی که مبتدا الف و لام بر سر داشته باشد، حصر را می‌رساند، و معنای جمله چنین است، که امر هر خیر مطلوبی تنها به دست تو و منتهی به تو است، و این تویی که هر خیری را عطا می‌کنی.</span> </p> <p>بنا بر این جمله مورد بحث به منزله علت برای مطالب قبل است، و از قبیل تعلیل مطلبی خاص است به علتی عام، چون خیری که خدا می‌دهد هم شامل ملک و عزت است، و هم شامل چیزهایی دیگر و همانطور که صحیح است دادن ملک و عزت را به خیر تعلیل کنیم، گرفتن ملک و عزت را هم می‌توان بدان تعلیل کرد، زیرا اگر چه ذلت و نداشتن ملک خیر                     <code class="page" rel="3,210"/> نیستند، بلکه شرند، و لیکن شر چیزی به جز عدم خیر نیست، پس گرفتن ملک و عزت چیزی به جز ندادن عزت نیست، پس همین که همه خیرات به خدای تعالی منتهی می‌شود، باعث می‌شود که همه محرومیت‌های از خیر نیز به نحوی منتهی به او باشد. </p> <p>بله آنچه باید از ساحت مقدس خدای تعالی دور داشت، اتصاف به صفتی است که لایق آن ساحت نباشد، از قبیل نواقصی که در افعال بندگان است، و زشتی‌هایی که در گناهان است، مگر همانطور که در سابق گفتیم به نحوی نسبت دهیم که لایق آن ساحت مقدس باشد، مثل اینکه بگوئیم خدای تعالی به فلانی به خاطر نافرمانیهایش توفیق اطاعت ندارد، در نتیجه عاصی شد، و یا اسباب فلان عمل واجب را برایش فراهم نکرد، در نتیجه واجب را ترک کرد. </p> <p>و کوتاه سخن اینکه در عالم، خیر و شرهایی تکوینی هست، مانند عزت و ذلت و ملک و گرفتن ملک، و خیر تکوینی امری است وجودی، که خدای تعالی آن را افاضه می‌کند، و شر تکوینی عبارت است از عدم افاضه خیر، و در اینکه ما این عدم را هم به خدا نسبت دهیم اشکالی وارد نمی‌شود، برای اینکه تنها مالک خیر او است، غیر او کسی مالک خیر نیست. </p> <p>بنا بر این اگر چیزی از خیر را به کسی افاضه کرد او کرده، و سپاس نیز مخصوص اوست و اگر افاضه نکرد و یا منع نمود، کسی حقی بر او ندارد و نمی‌تواند اعتراض کند که چرا ندادی، تا ندادنش ظلم باشد، علاوه بر اینکه دادن و ندادنش هر دو مقرون به مصلحت است، مصلحتی عمومی که در نظام جمعی دائر بین اجزای عالم دخالت دارد. </p> <p>خیر و شر دیگری هست تشریعی و قانونی، و آن عبارتست از اقسام کارهای نیک، و کارهای زشت افعالی که از انسان صادر می‌شود، و چون مستند به اختیار انسان است، فعل او بشمار می‌رود، و از این جهت به طور قطع نباید آن را به غیر خود انسان نسبت داد، و همین استناد باعث خوبی و بدی آن شده است، چون اگر فرض کنیم انسان از خود اختیاری ندارد کار نیکش تحسین ندارد، و بر کار زشتش نیز سرزنش نباید شود،  (بلکه آنچه می‌کند، نظیر خوبی و بدی گل و خار است)، و نیز بدین لحاظ نباید عمل انسان را به خدا نسبت داد، مگر به این مقدار که بگوئیم عمل نیک هر کس به توفیق دادن خدا است، و عمل بدش به ندادن توفیق است، که هر جا و به هر کس مصلحت بداند توفیق می‌دهد، و به هر کس مصلحت نداند نمی‌دهد. </p> <p>پس روشن گردید که خیر همه‌اش به دست خدا است، و با همین خیر و شرها امور عالم را نظام بخشیده‌، دنیا را پر از خیر و شر و و جدان و حرمان نموده است. </p> <p>بعضی از مفسرین گفته‌اند در جمله: <span class="aya" rel="3_26" data-words="22-23">بیدک الخیر</span> حذف به جهت کوتاه گویی شده است، و تقدیر آن بیدک الخیر و الشر است هم چنان که نظیر این حرف را در آیه شریفه: <span class="aya" rel="16_81" data-words="14-19">و جعل لکم سرابیل تقیکم الحر</span> زده، و گفته‌اند تقدیر آن <em>و البرد</em> است. </p> <p>و گویا سبب این بوده که خواسته‌اند از مسلک اعتزال فرار کنند، چون معتزلیان گفته‌اند: هیچ شری به خدا منسوب نیست زیرا خدا کار شر نمی‌کند، و این خود جرات عجیبی است که در کلام خدای تعالی مرتکب شده‌اند، برای اینکه هر چند معتزله در اینکه شر را به طور مطلق از خدا سلب، و نسبت آن را به خدا نفی کرده و گفته‌اند: شرها نه مستقیما منسوب به خدایند و نه با واسطه، و لیکن این تقدیر هم که آقایان گرفته‌اند سخت عجیب و غریب است، که چون بحث از آن و بیان حقیقت امر گذشت، دیگر تفصیل نمی‌دهیم. </p> <p> <span class="aya" rel="3_26" data-words="24-28">إنک علی کل شیء قدیر</span> این جمله می‌خواهد جمله‌ <span class="aya" rel="3_26" data-words="22-23">بیدک الخیر</span> را تعلیل کند، و بفرماید بدین جهت خیر به دست خدا است که قدرت او بر هر چیزی مطلقه است و قدرت مطلقه بر هر چیز ایجاب می‌کند که غیر از خدا هیچ کس بر هیچ چیز قادر نباشد، مگر به قدرت دادن او، یعنی هر کس هر قدرتی دارد خدا به او داده، و اگر فرض کنیم شخصی به چیزی قادر باشد که قدرتش مستند به قدرت دادن خدای تعالی نباشد، قهرا مقدور او از این جهت که مقدور او است از سعه قدرت خدای تعالی خارج است، پس دیگر جمله‌ <span class="aya" rel="3_26" data-words="24-28">إنک علی کل شیء قدیر</span> درست نمی‌شود، با اینکه این جمله صحیح است، و قدرت خدای تعالی به این وسعت است، هر چیزی که فرض کنیم مقدور او خواهد بود، و نیز هر چیزی که غیر او افاضه کند باز منسوب به او خواهد بود، یعنی خدا آن خیر را به دست وی جاری ساخته، خدا صاحب اصلی آن، و شخص مفروض واسطه آن است، پس جنس خیر بدون استثنا، همه‌اش به دست خدا است و بس، و این همان حصری است که جمله‌ <span class="aya" rel="3_26" data-words="22-23">بیدک الخیر</span> آن را افاده می‌کند. <code class="aya" rel="3_27"/> <span class="aya" rel="3_27" data-words="1-9">تولج اللیل فی النهار و تولج النهار فی اللیل</span> کلمه <em>تولج</em> مضارع از مصدر <em>ایلاج</em> است، و ایلاج باب افعال از مصدر <em>ولوج</em>  است و ولوج به معنای داخل شدن، و در نتیجه ایلاج به معنای داخل کردن است، و بطوری که گفته‌اند و از ظاهر آیه هم بر می‌آید مراد از داخل کردن شب در روز و داخل کردن روز در شب، همان اختلافی است که خود از وضع شب و روز و بلندی و کوتاهی آن به حسب اختلاف عرض جغرافیایی شهرها و اختلاف میل خورشید می‌بینیم، و این در حقیقت داخل شدن روزهای اول زمستان تا اول تابستان است در شب، و داخل شدن شب از اول تابستان یعنی بلندترین روز سال تا اول پائیز است در روز، البته همه این دگرگونیها در بلادی است که در نیم کره شمالی، یعنی بالای خط استوا قرار دارند، و اما در نیم کره جنوبی یعنی نقاط مسکونی زیر خط استوا<code class="page" rel="3,212"/> قضیه بعکس است (وقتی در نقاط شمالی روزها کوتاه می‌شود در بلاد جنوبی بلند و وقتی در آنجا بلند می‌شود در اینجا کوتاه می‌گردد). </p> <p>پس طول در یک طرف و کوتاهی در طرف دیگر است بنا بر این این خدای تعالی است که دائما شب را داخل روز، و روز را داخل شب می‌کند، اما در خود خط استوا و در دو نقطه قطب شمالی و جنوبی که شب شش ماه و روز نیز شش ماه است به حسب حس ما چنین است، و گرنه در حقیقت حکم دگرگونی، دائمی و عمومی است. </p> <p> <span class="aya" rel="3_27" data-words="10-19">و تخرج الحی من المیت و تخرج المیت من الحی</span> </p><h3> <span class="title" rel="3_26 3_27">مراد از بیرون آوردن زنده از مرده و مرده از زنده</span> </h3> <p> منظور از بیرون کردن زنده از مرده و به عکس، به وجود آوردن مؤمن از صلب پدر کافر، و بیرون آوردن کافر از صلب مؤمن است، به دلیل اینکه خدای تعالی ایمان را حیات و نور و کفر را مرگ و ظلمت خوانده، و فرموده: <span class="aya" rel="6_122" data-words="1-21">أ و من کان میتا فأحییناه و جعلنا له نورا یمشی به فی الناس، کمن مثله فی الظلمات لیس بخارج منها</span>.<span class="footnote" rel="1" title="آیا کسی که مرده بود او را زنده کردیم، و نوری برایش قرار دادیم تا با آن در بین مردم مشی کند، مثلش مثل کسی است که در ظلمت‌هایی قرار دارد، که از آن خلاصی ندارد؟  (سوره انعام آیه ۱۲۲)">*</span> البته ممکن نیز هست که منظور از <em>مرده</em> و <em>زنده</em> اعم از کفر و ایمان باشد، و شامل زنده کردن گیاهان مرده، و حیوانات و حتی زنده کردن زمین مرده نیز بشود، چون کلام خدای تعالی صریح و یا مثل صریح است در اینکه خداوند میت را مبدل به حی وحی را مبدل به میت می‌کند، چون فرموده: <span class="aya" rel="23_14-15" data-words="14-26">ثم أنشأناه خلقا آخر، فتبارک الله أحسن الخالقین، ثم إنکم بعد ذلک لمیتون</span><span class="footnote" rel="2" title="سپس آن جنین را مبدل به خلقتی دیگر نمود، پس چه پر برکت است خدا، که بهترین خالق است، و سپس بعد از این خواهید مرد  (سوره مؤمنون آیه ۱۵)">*</span> و آیاتی دیگر از این قبیل. </p> <p>و اما اینکه بعضی از طبیعی‌دانان گفته‌اند: هیچ ماده بی حیاتی دارای حیات نمی‌شود، بلکه حیات که سرانجام منتهی به جرثومه‌های آن می‌شود، از یک جرثومه به جرثومه دیگر منتقل می‌گردد، بدون اینکه به ماده‌ای مرده و بی‌شعور منتهی گردد. علت این نظریه‌اش این است که وی منکر پدید آمدن حادث است. جوابش هم این است که می‌بینیم و تجربه هم ثابت کرده که حیات جاری در یک جرثومه با مردن جرثومه باطل می‌شود، پس مبدل شدن حیات به موت، کاشف از این است که بین زنده فلان جرثومه و مرگ آن ارتباطی هست، که توضیح بیشتر این معنا، مقامی دیگر لازم دارد. </p> <p>و آیه شریفه: <span class="aya" rel="3_27" data-words="1-4">تولج اللیل فی النهار...</span> تصرف خدای تعالی در ملک حقیقی و     <code class="page" rel="3,213"/> تکوینی عالم را توصیف می‌کند، هم چنان که آیه شریفه: <span class="aya" rel="3_26" data-words="5-8">تؤتی الملک من تشاء...</span> تصرف او در ملک اعتباری و قراردادی و توابع آن را توصیف می‌کند. </p> <h3> <span class="title" rel="3_26 3_27">چهار مقابله لطیف در دو آیه شریفه</span> </h3> <p> و در هر یک از دو آیه، چهار جور تصرف بطور مقابله قرار گرفته، در اولی دادن و گرفتن ملک آمده، و در مقابلش در آیه دومی داخل کردن شب در روز و روز در شب ذکر شده و در اولی مساله دادن و گرفتن عزت آمده، و در مقابل در آیه دومی بیرون کردن مرده از زنده و زنده از مرده ذکر شده و این از عجایب لطافت و از لطایف تناسب است که بر کسی پوشیده نیست، برای اینکه دادن ملک خود نوعی مسلط کردن بعضی از مردم است بر بقیه مردم، به اینکه مقداری بیشتر آزادشان بگذارد، و در نتیجه آزادی بقیه افراد را به همان مقدار محدود کند، و آزادی غریزی آنان را از بین ببرد. </p> <p>هم چنان که ادخال شب در روز مسلط کردن شب بر روز است، تا شب مقداری از ساعات روز را جزء خودش کند، و در نتیجه مقداری از چیزهایی که روز آن را آشکار می‌کرد، از بین ببرد، و گرفتن ملک عکس این معنا است، و همچنین دادن عزت نوعی زنده کردن است، زیرا کسی که اسم و رسمی و در نتیجه عزتی نداشته اثر زندگیش هم پیدا نبوده، وقتی عزت یافت شهرتی پیدا می‌کند و اثر وجودیش هویدا می‌شود، و این خود نظیر بیرون آوردن زنده از مرده است، هم چنان که ذلت نظیر پدید آوردن مرده از زنده است، پس در عزت نوعی حیات، و در ذلت نوعی ممات هست. </p> <p>البته وجهی دیگر در آیه هست و آن این است که خدای تعالی در کلام خود در آیه: <span class="aya" rel="17_12" data-words="7-14">فمحونا آیة اللیل و جعلنا آیة النهار مبصرة</span><span class="footnote" rel="1" title="بعد از آن که آیت شب را محو کردیم آیت روز را بیناگر ساختیم (سوره اسراء آیه ۱۲)">*</span> روز را بیناگر خوانده، و یکی از مظاهر این اثبات و محو در مجتمع انسانی ظهور ملک و سلطنت و زوال آن است. </p> <p>و نیز علم و قدرت را از آثار حیات دانسته و جهل و عجز را از آثار مرگ جامعه شمرده است، و فرموده: <span class="aya" rel="16_21" data-words="1-8">أموات غیر أحیاء و ما یشعرون أیان یبعثون</span><span class="footnote" rel="2" title="اینان مردگان بی‌جانند، و نمی‌فهمند که چه وقت مبعوث می‌شوند  (سوره نحل آیه ۲۱)">*</span>. </p> <p>و همچنین عزت را خاص خدا و رسول او و مؤمنین دانسته است، و در این باره فرموده: <span class="aya" rel="63_8" data-words="10-16">و لله العزة و لرسوله و للمؤمنین</span><span class="footnote" rel="3" title="عزت خاص خدا و رسول او و مؤمنین است  (سوره منافقون آیه ۸)">*</span> بنا بر این در مجتمع انسانی <em>عزت</em> مظهر حیات و  <em>ذلت</em> مظهر مرگ است، و بدین جهت است که در مقابل مساله <em>دادن</em> و گرفتن ملک و عزت (در آیه اول) مساله داخل کردن شب در روز و روز در شب بیرون کردن زنده از مرده و       <code class="page" rel="3,214"/> مرده از زنده را (در آیه دوم) آورد. </p> <p>مقابله دیگری که آیه اول و دوم شده این است که در آیه اول فرموده بود: <span class="aya" rel="3_26" data-words="22-23">بیدک الخیر</span>، و در آیه دوم در مقابل آن فرمود: <span class="aya" rel="3_27" data-words="20-25">و ترزق من تشاء بغیر حساب</span> که ان شاء اللَّه بیانش می‌آید. </p> <p> <span class="aya" rel="3_27" data-words="20-25">و ترزق من تشاء بغیر حساب</span>. </p> <p>مقابله‌ای که چند سطر قبل متذکر شدیم این نکته را می‌فهماند که جمله ترزق...  بیان مطالب قبل، یعنی دادن ملک و عزت و ایلاج و غیره است، بنا بر این عطفی که در این جمله شده عطف بیان و توضیح دهنده، است، و در نتیجه از قبیل بیان حکمی خاص به علتی عام است، هم چنان که جمله‌ <span class="aya" rel="3_26" data-words="22-23">بیدک الخیر</span> هم نسبت به ما قبل خود همین طور بود، و معنای جمله مورد بحث این است که متصرف در امور خلق تویی، چون تویی که هر کس را بخواهی بدون حساب روزی می‌دهی. </p> <h3>رزق از نظر قرآن به چه معنا است؟ </h3> <p> معنای رزق روشن و واضح است و آنچه از موارد استعمال آن به دست می‌آید این است که در معنای این کلمه نوعی بخشش و عطا هم خوابیده، مثلا می‌گویند پادشاه به لشگریان رزق می‌دهد، که این جمله تنها شامل مواد غذایی لشگر می‌شود، قرآن کریم هم می‌فرماید: <span class="aya" rel="2_233" data-words="12-19">و علی المولود له رزقهن و کسوتهن بالمعروف</span><span class="footnote" rel="1" title="مردی که صاحب فرزند است باید رزق و لباس همسران را بطور متعارف بگیرد (سوره بقره آیه ۲۳۳)">*</span> که در این آیه لباس جزء مصادیق رزق شمرده نشده است. </p> <p>این معنای اصلی و لغوی کلمه بود، ولی بعدها در معنای آن توسعه دادند و هر غذایی را که به آدمی می‌رسد، چه دهنده‌اش معلوم باشد و چه نباشد رزق خواندند، گویا رزق بخششی است که به اندازه تلاش و کوشش انسان به او می‌رسد هر چند که عطا کننده آن معلوم نباشد، سپس توسعه دیگری در معنای آن داده و آن را شامل هر سودی که به انسان رسد نموده‌اند هر چند که غذا نباشد، و به این اعتبار همه مزایای زندگی اعم از مال و جاه و عشیره و یاوران و جمال و علم و غیره را رزق خواندند. </p> <p>   <code class="page" rel="3,215"/> در قرآن کریم هم به این اعتبار آیاتی وارد شده مانند آیه‌ <span class="aya" rel="23_72" data-words="1-10">أم تسألهم خرجا فخراج ربک خیر، و هو خیر الرازقین</span><span class="footnote" rel="1" title="و مگر از ایشان مزد می‌خواهی مزد پروردگارت بهتر است و او بهترین رازقین است،  (سوره مؤمنون آیه ۷۲)">*</span>. </p> <p>و نیز از شعیب حکایت فرموده که به قوم خود گفت: <span class="aya" rel="11_88" data-words="2-16">یا قوم أ رأیتم إن کنت علی بینة من ربی، و رزقنی منه رزقا حسنا</span><span class="footnote" rel="2" title="سوره هود آیه ۸۸">*</span> که مراد وی از <em>رزق حسن</em> نبوت و علم بود، و از این قبیل‌اند آیات مربوطه دیگر. </p> <p>و آنچه از آیه شریفه: <span class="aya" rel="51_58" data-words="1-7">إن الله هو الرزاق ذو القوة المتین</span><span class="footnote" rel="3" title="سوره ذاریات آیه ۵۸">*</span> بر می‌آید البته با در نظر گرفتن اینکه مقام آن، مقام حصر است این است که اولا رزق به طور حقیقت جز به خدا منسوب نمی‌شود، و هر جا به غیر او نسبتش دهند از قبیل نسبت عمل خدا به غیر خدا دادن است، مانند آیه: <span class="aya" rel="62_11" data-words="22-25">و الله خیر الرازقین</span><span class="footnote" rel="4" title="و خدا بهترین رزق دهندگان است (سوره جمعه آیه ۱۱)">*</span> که از آن استفاده می‌شود رازق بسیار است، و خدا بهترین آنان است، و نیز مانند آیه: <span class="aya" rel="4_5" data-words="11-15">و ارزقوهم فیها و اکسوهم</span><span class="footnote" rel="5" title="سفیهان را از مالشان رزق دهید و جامه بپوشانید (سوره نساء آیه ۵)">*</span> همانطور که می‌بینیم ملک و عزت که مخصوص ذات خدا است، به غیر خدا هم نسبت داده شده، به این اعتبار که غیر او هم به اذن و تملیک او، ملک و عزت دارند. </p> <p>و ثانیا استفاده می‌شود که آنچه خلق در وجودشان از آن بهره‌مند می‌شوند رزق ایشان و خدا رازق آن رزق است، دلیل بر این معنا علاوه بر آیات بسیاری که در باره رزق، سخن گفته، آیات زیاد دیگری است که دلالت دارد بر اینکه خلق و امر و حکم و ملک (به کسره میم) و مشیت و تدبیر و خیر همه خاص خدای عز و جل است. </p> <h3> <span class="title" rel="3_26 3_27">آنچه انسان در راه حرام مورد بهره برداری قرار می‌دهد رزق خدا نیست</span> </h3> <p> و ثالثا بر می‌آید که آنچه انسان در راه حرام مورد بهره‌برداری قرار می‌دهد، رزق خدا نیست، و نباید وسیله معصیت را به خدا نسبت داد، برای اینکه خود خدا معاصی بندگان را به خود نسبت نداده، و تشریع عمل زشت را از خود نفی نموده فرمود: <span class="aya" rel="7_28" data-words="13-25">قل إن الله لا یأمر بالفحشاء، أ تقولون علی الله ما لا تعلمون</span><span class="footnote" rel="6" title="بگو خدای تعالی به عمل زشت امر نمی‌کند آیا علیه خدا سخنانی می‌گوئید که دلیل علمی بر آن ندارید  (سوره اعراف آیه ۲۸)">*</span>. </p> <p>             <code class="page" rel="3,216"/> و نیز فرموده: <span class="aya" rel="16_90" data-words="1-6">إن الله یأمر بالعدل و الإحسان</span> -تا آنجا که می‌فرماید- <span class="aya" rel="16_90" data-words="11-16">و ینهی عن الفحشاء و المنکر</span><span class="footnote" rel="1" title="همانا خدای تعالی بعدل و احسان امر می‌کند و از فحشا و منکرات نهی می‌نماید (سوره نحل آیه ۹۲)">*</span> و حاشا از خدای سبحان که از عملی نهی کند، و سپس بدان امر نماید، و وسیله انجام آن را برای معصیت کار فراهم فرماید. </p> <p>هیچ منافاتی بین این دو مطلب نیست که از سویی مثلا طعام و شراب حرام به حسب تشریع رزق نباشد، و از سوی دیگر به حسب تکوین رزق و آفریده خدا باشد، برای اینکه خدای تعالی در تکوین، تکلیفی نفرموده،  (بله اگر فرموده بود خوک خلقت نکنید، آن گاه خودش خوک خلق می‌کرد بین گفتار و کردارش منافات بود، و لیکن هر جا که خدا مردم را از رزقی نهی کرده به حسب تشریع، و هر جا رزق را به خود نسبت داده به حسب تکوین است  <em>مترجم</em>). </p> <p>در اینجا ممکن است سؤال شود که وقتی بیانی از خدای تعالی باعث اشتباه فهم‌های ساده می‌شود، چرا از چنین بیانی صرفنظر نمی‌نمائید؟ پاسخ این است که قرآن برای فهم‌های ساده به تنهایی نازل نشده، تا به خاطر به اشتباه نیفتادن آنان از بیان معارف حقیقی صرفنظر کند. </p> <p>آری قرآن شفا برای همه دلها است، کسی از قرآن متضرر نمی‌شود، مگر خاسران زیانکار هم چنان که فرمود: <span class="aya" rel="17_82" data-words="1-16">و ننزل من القرآن ما هو شفاء و رحمة للمؤمنین و لا یزید الظالمین إلا خسارا</span><span class="footnote" rel="2" title="ما آنچه از قرآن را که نازل می‌کنیم شفا و رحمت برای مؤمنین است، و زیانکاران را به جز زیانکاری نیفزاید (سوره اسراء آیه ۸۲)">*</span>. </p> <p>علاوه بر اینکه می‌بینیم خدای سبحان در آیات قرآن کریم دادن ملک به امثال نمرودها و فرعون‌ها و دادن اموال به امثال قارونها را به خدا نسبت داده، پس این نیست مگر اینکه همه این رزقها به اذن خدا است، خدا اینگونه رزقهای وسیع را در اختیار نامبردگان قرار می‌دهدتا امتحانشان نموده و حجت علیه آنان تمام گشته و زمینه بیچارگی و استدراج آنان و مصالحی نظیر این فراهم آید، و همه می‌دانیم که این نسبت‌ها تشریفی است، و وقتی نسبت دادن تشریفی به خدا محذوری ندارد، نسبت دادن تکوینی که مجالی برای حسن و قبح عقلی در آن نیست، بطریق اولی و روشن‌تر محذور ندارد. </p> <p>و از سوی دیگر می‌بینیم که خدای تعالی هر چیزی را مخلوق خود و نازل شده از خزائن     <code class="page" rel="3,217"/> رحمت خود دانسته، مثلا می‌فرماید: <span class="aya" rel="15_21" data-words="1-13">و إن من شیء إلا عندنا خزائنه و ما ننزله إلا بقدر معلوم</span><span class="footnote" rel="1" title="هیچ چیز نیست مگر آنکه خزینه‌هایش نزد ما است، و ما آن را نازل نمی‌کنیم مگر به اندازه معلوم  (سوره حجر آیه ۲۱)">*</span>. و از سوی دیگر می‌فرماید: هر چه نزد خدا است خیر است: <span class="aya" rel="28_60" data-words="11-15">و ما عند الله خیر</span><span class="footnote" rel="2" title="سوره قصص آیه ۶۰">*</span> و ما وقتی این دو آیه و امثال آنها را به یکدیگر ضمیمه می‌کنیم، این معنا را می‌فهمیم که هر موجودی در این عالم به هر چیزی نایل شود، و در طول وجودش از هر چیزی برخوردار گردد، از ناحیه خدای سبحان برخوردار گشته و همان مایه خیر او است، و خدا در اختیارش گذاشته تا از آن بهره‌مند گردد، هم چنان که آیه شریفه: <span class="aya" rel="32_7" data-words="1-5">الذی أحسن کل شیء خلقه</span><span class="footnote" rel="3" title="خدایی که خلقت هر چیز را نیکو کرده (سوره الم سجده آیه ۷)">*</span>. نیز به ضمیمه آیه: <span class="aya" rel="40_62" data-words="1-10">ذلکم الله ربکم خالق کل شیء لا إله إلا هو</span><span class="footnote" rel="4" title="این خدا است پروردگار شما، که آفریدگار هر چیز است و معبودی به جز او نیست سوره مؤمن ۶۲">*</span> به این نکته اشاره دارد. </p> <p>و اما اگر بعضی از مواهب الهی برای بعضی از موجودات مایه ضرر است، شر بودن و ضرر بودن آن امری نسبی است، یعنی تنها برای آن موجود شر و مایه ضرر است، و برای بقیه موجودات نافع و خیر است، و نیز برای علل و اسبابش در نظام هستی خیر است. </p> <p>هم چنان که آیه شریفه: <span class="aya" rel="4_79" data-words="7-13">و ما أصابک من سیئة فمن نفسک</span><span class="footnote" rel="5" title="آنچه شر به تو می‌رسد از ناحیه خود تو است (سوره نساء آیه ۷۹)">*</span>، و ما در سابق بحثی در این باره داشتیم. </p> <p>و کوتاه سخن اینکه آنچه خدای تعالی بر خلق خود افاضه می‌فرماید خیر و مایه انتفاع او است، و به حسب انطباق معنا، رزق او به شمار می‌رود، چون رزق چیزی به جز عطیه‌ای که مایه انتفاع مرزوق قرار گیرد نمی‌باشد، و چه بسا که آیه شریفه‌ <span class="aya" rel="20_131" data-words="16-19">و رزق ربک خیر</span><span class="footnote" rel="6" title="سوره طه آیه ۱۳۱">*</span> هم اشاره به این معنا باشد. </p> <h3> <span class="title" rel="3_26 3_27">هر چه رزق است خیر و مخلوق است و هر چه مخلوق است رزق و خیر است</span> </h3> <p> از اینجا روشن می‌شود که رزق، و خیر، و خلق، به حسب بیان قرآن از نظر مصداق اموری متساوی النسبه باشند، یعنی هر چه رزق است، خیر و مخلوق است و هر چه مخلوق است رزق و خیر است، و هر چه خیر است مخلوق و رزق است تنها فرقی که در بین هست این است که رزق مرزوق می‌خواهد، تا مرزوقی نباشد که از رزق ارتزاق کند، رزق نیز صادق نیست. </p> <p>پس غذا برای قوه غاذیه رزق است، چون بدان محتاج است، و قوه غاذیه برای یک             <code class="page" rel="3,218"/> انسان رزق است، چون بدان محتاج است، و انسان برای پدر و مادرش رزق است چون به او احتیاج دارند، و نیز انسانیت برای انسانها نعمت است، چون انسانهایی فرض می‌شود که فاقد انسانیتند، بدین سبب خدای تعالی فرموده: <span class="aya" rel="20_50" data-words="3-7">الذی أعطی کل شیء خلقه</span><span class="footnote" rel="1" title="سوره طه آیه ۵۰">*</span>. </p> <p>این فرق کلمه رزق با آن دو کلمه دیگر بود، فرقی هم خیر با دو کلمه دیگر دارد، و آن این است که باید افرادی صاحب اختیار فرض بشوند، تا از بین چند چیز یکی را که خیر خود تشخیص می‌دهند انتخاب کنند. </p> <p>پس وقتی می‌گوئیم غذا برای قوه غاذیه خیر است در حقیقت برای قوه غاذیه احتیاج به غذا را فرض کرده‌ایم، و سپس او غذای مورد احتیاج خود را از میان همه غذاها انتخاب می‌کند، البته اگر به چند غذا دست یابد، قوه غاذیه هم که می‌گوئیم برای انسان خیر و انسان برای او خیر است هر دو را محتاج به یکدیگر فرض می‌کنیم. </p> <p>و اما کلمه <em>خلق</em> و کلمه <em>ایجاد</em> در تحقق معنایش هیچ چیز ثابت و یا فرضی احتیاج ندارد، غذا مثلا مخلوق است، و خدا آن را ایجاد کرده، چه کسی باشد آن را بخورد و یا نباشد، قوه هاضمه هم مخلوق و خود انسان هم مخلوق است. </p> <h3> <span class="title" rel="3_26 3_27">رزقی که خدای سبحان می‌دهد عطیه‌ای است بدون عوض، و در برابر حقی نیست</span> </h3> <p> و از آنجا که هر رزقی و هر چیزی خالص برای خدا است، پس هر چیزی که او افاضه کند، و هر رزقی که او بدهد عطیه‌ای است بدون عوض، و بدون اینکه چیزی در مقابلش گرفته باشد، برای اینکه هر چیزی در مقابل بخشش خدا فرض شود خود آن مقابل و عوض هم از خدا است، مثلا اگر عبادت را عوض نعمت‌های خدا فرض کنیم، آن نیز با توفیق خدا و اعضا و جوارحی است که او برای ما درست کرده، پس ما حقی بر او پیدا نمی‌کنیم، تا آن حق عوض نعمت‌های او قرار گیرد، پس احدی نیست که حقی بر خدا داشته باشد مگر حقی که خود خدا بر خود لازم شمرده، هم چنان که در مورد رزق فرموده: <span class="aya" rel="11_6" data-words="1-10">و ما من دابة فی الأرض إلا علی الله رزقها</span><span class="footnote" rel="2" title="هیچ جنبده‌ای در زمین نیست مگر آنکه رزقش به عهده خدا است (سوره هود آیه ۶)">*</span> این عهده‌گیری را کسی بر خدا واجب نکرده، خود او است که رزق هر جنبنده‌ای را به عهده گرفته است، و نیز فرموده: <span class="aya" rel="51_23" data-words="1-11">فو رب السماء و الأرض إنه لحق مثل ما أنکم تنطقون</span><span class="footnote" rel="3" title="به پروردگار آسمان و زمین سوگند که وعده رزق شما حق است همانطور که سخن گفتن شما واقعیت دارد (سوره ذاریات آیه ۲۳)">*</span>. </p> <p>پس زرق با اینکه بر خدا حق است از آنجا که حقی است که خود به عهده گرفته،       <code class="page" rel="3,219"/> عطیه‌ای است از ناحیه او، نه اینکه حقی باشد از مرزوق به عهده او. </p> <p>از اینجا روشن می‌گردد که هر انسانی که با حرام روزی می‌خورد، سهمی و رزقی از حلال دارد، برای اینکه ساحت مقدس خدای تعالی منزه از آنست که رزق انسان را حقی ثابت بر عهده خود بکند، آن گاه از مسیر حرام او را روزی دهد، و در عین حال او را از خوردن حرام نهی هم بکند، و در آخرت عقاب هم بفرماید. </p> <p>توضیح این مطلب به بیانی دیگر این است که، رزق همانطور که گفتیم عطیه‌ای است الهی، و چون چنین است پس رزق رحمتی است از خدای بر خلق و همانطور که رحمت دو قسم است: اول: رحمت عمومی که شامل همه خلق می‌شود، چه مؤمن و چه کافر، چه متقی و چه فاجر، چه انسان و چه غیر انسان. </p> <p>دوم: رحمت خاصه که در طریق سعادت انسان صرف می‌شود، نظیر ایمان و تقوا، و بهشت، رزق خدا هم دو قسم است: یکی رزق عمومی که عطیه عامه الهی است، و تمامی روزی‌خواران را در بقای هستی امداد می‌کند، و قسم دوم آن رزق خاص است که در مجرای حلال واقع می‌شود. </p> <h3> <span class="title" rel="3_26 3_27">تقسیم رزق به دو قسم: عام و خاص</span> </h3> <p> و همانطور که رحمت عمومی خدا و رزق عمومیش به حکم آیه: <span class="aya" rel="25_2" data-words="18-23">و خلق کل شیء فقدره تقدیرا</span><span class="footnote" rel="1" title="فرقان آیه ۲">*</span> مکتوب و مقدر است، همچنین رحمت خاصه و رزق خاص او نیز مکتوب و مقدر است، و همانطور که هدایت-که یکی از رحمت‌های خاصه است-مکتوب و مقدر در تشریع است، و برای هر انسانی (چه مؤمن و چه کافر) نوشته شده و به همین جهت برای همه ارسال رسل و انزال کتب نموده و فرموده: <span class="aya" rel="51_56-58" data-words="1-25">و ما خلقت الجن و الإنس إلا لیعبدون، ما أرید منهم من رزق و ما أرید أن یطعمون، إن الله هو الرزاق ذو القوة المتین</span><span class="footnote" rel="2" title="من جن و انس را نیافریدم مگر برای اینکه عبادتم کنند، نه می‌خواهم مرا روزی دهند، و نه طعامم دهند، چون که خدا رزاق و دارای نیرویی متین است (سوره ذاریات آیه ۵۸)">*</span>. </p> <p>و نیز فرموده: <span class="aya" rel="17_23" data-words="1-7">و قضی ربک ألا تعبدوا إلا إیاه</span><span class="footnote" rel="3" title="خدا-به حسب تشریع چنین قضا رانده که جز او را نپرستید (سوره اسراء آیه ۲۳)">*</span> و در نتیجه عبادت که خود محتاج هدایت خدا است از نظر تشریع مقدر است. </p> <p>همچنین رزق خاص یعنی رزق از مجرای حلال هم مقدر است، هم چنان که قرآن       <code class="page" rel="3,220"/> فرمود: <span class="aya" rel="6_140" data-words="1-22">قد خسر الذین قتلوا أولادهم سفها بغیر علم، و حرموا ما رزقهم الله، افتراء علی الله، قد ضلوا و ما کانوا مهتدین</span><span class="footnote" rel="1" title="محققا زیانکار شدند آنان که اولاد خود را سفیهانه و بدون مدرک علمی کشتند، و آنچه ما روزیشان کرده بودیم از روی افترا بر خود حرام کردند، و به گمراهی‌ای رسیدند که امید راه یافتن به رویشان بسته شد (سوره انعام آیه ۱۴۰)">*</span>. </p> <p>و نیز فرموده: <span class="aya" rel="16_71" data-words="1-20">و الله فضل بعضکم علی بعض فی الرزق، فما الذین فضلوا برادی رزقهم علی ما ملکت أیمانهم، فهم فیه سواء</span><span class="footnote" rel="2" title="و خدا بعضی از شما را در رزق بر بعضی دیگر برتری داده، و همینها که برتری یافتند رزق خویش به بردگان خود نمی‌دهند، تا همه در رزق برابر باشند (سوره نحل آیه ۷۱)">*</span>. </p> <p>و این دو آیه بطوری که ملاحظه می‌فرمائید دارای اطلاقی قطعی هستند، هم شامل کفار می‌شوند، و هم مؤمنین، هم شامل آن کسانی می‌شوند که رزق از حلال می‌خورند، و هم آنان که از حرام. </p> <h3> <span class="title" rel="3_26 3_27">رزق، چیزی است که مورد انتفاع مرزوق واقع شود و ربطی به زیادی و کمی مال ندارد</span> </h3> <p> مطلبی که در اینجا واجب است بدانیم این است که رزق همانطور که گفتیم به معنای چیزی است که مورد انتفاع مرزوق قرار بگیرد. قهرا از هر رزقی آن مقدار رزق است که مورد انتفاع واقع شود، پس اگر کسی مال بسیاری جمع کرده، که به غیر از اندکی از آن را نمی‌خورد، در حقیقت رزقش همان مقداری است که می‌خورد، بقیه آن رزق او نیست مگر از این جهت که بخواهد به کسی بدهد، که از این جهت رزق است و از جهت خوردن رزق نیست. </p> <p>پس وسعت روزی و تنگی آن ربطی به زیادی مال و اندکی آن ندارد،  (چه بسیار افراد که مال بسیار دارند، ولی کم می‌خورند و چه بسیار افراد که به عکس آنانند). </p> <p>این بحث یعنی سخن پیرامون مساله رزق تتمه‌ای دارد که ان شاء اللَّه در تفسیر آیه: <span class="aya" rel="11_6" data-words="1-19">و ما من دابة فی الأرض إلا علی الله رزقها، و یعلم مستقرها و مستودعها، کل فی کتاب مبین</span><span class="footnote" rel="3" title="سوره هود آیه ۶">*</span> از نظر خواننده خواهد گذشت. </p> <h3> <span class="title" rel="3_27">معنای‌ <span class="aya" rel="3_27" data-words="20-25">و ترزق من تشاء بغیر حساب</span> </span> </h3> <p> در اینجا به بحثی که در باره جمله: <span class="aya" rel="3_27" data-words="20-25">و ترزق من تشاء بغیر حساب</span> داشتیم برگشته می‌گوئیم: توصیف رزق به صفت بی‌حسابی، از این بابت است که رزق از ناحیه خدای تعالی بر طبق حال مرزوق صورت می‌گیرد، نه عوضی در آن هست و مرزوق نه طلبی از خدا دارد، و نه استحقاقی نسبت به رزق، آنچه مرزوقین دارند حاجت ذاتی و یا زبانی ایشان است، که هم       <code class="page" rel="3,221"/> ذاتشان ملک خدا است، و هم حاجت ذاتشان، و هم احتیاجاتی که به زبان درخواست می‌کنند، پس داده خدا در مقابل چیزی از بندگان قرار نمی‌گیرد، و به همین جهت حسابی در رزق او نیست. </p> <p>بعضی احتمال داده‌اند این بی‌حسابی راجع به اندازه‌گیری رزق باشد، و می‌خواهند بگویند: رزق خدا نسبت به هر کس که او بخواهد نامحدود است، لیکن این معنا با آیاتی که صریحا رزق را مقدر می‌داند نمی‌سازد، نظیر آیه: <span class="aya" rel="54_49" data-words="1-5">إنا کل شیء خلقناه بقدر</span><span class="footnote" rel="1" title="سوره قمر آیه ۴۹">*</span> (ما هر چیزی را با اندازه‌گیری آفریدیم) و آیه شریفه: <span class="aya" rel="65_2-3" data-words="28-57">و من یتق الله یجعل له مخرجا، و یرزقه من حیث لا یحتسب، و من یتوکل علی الله فهو حسبه، إن الله بالغ أمره قد جعل الله لکل شیء قدرا</span><span class="footnote" rel="2" title="سوره طلاق آیه ۳">*</span> (و هر کس از خدا پروا کند، خدا برایش راه نجاتی قرار داده، از راهی که خودش پیش‌بینی نکند روزیش می‌دهد، و هر که بر خدا توکل کند او وی را کافی است، که خدا به کار خود می‌رسد، و چگونه چنین نباشد با اینکه برای هر چیزی اندازه‌گیری دارد). </p> <p>پس رزق هر چند از خدای تعالی عطیه‌ای بدون عوض است، و لیکن در عین حال اندازه دارد، تا چه اندازه‌ای را خواسته باشد. </p> <p>از دو آیه مورد بحث چند نکته به دست آمد: اول اینکه ملک (به ضمه میم) همه‌اش از خدا است، هم چنان که ملک (به کسره میم) هم، همه‌اش از خدا است. </p> <p>دوم اینکه: آنچه خیر در عالم هست به دست او، و از ناحیه او است. </p> <p>و سوم اینکه رزق عطیه‌ای است از ناحیه خدا بدون اینکه بنده استحقاق آن را داشته باشد، و رزق خدا عوض حقی باشد که بنده بر او دارد. </p> <p>چهارم اینکه ملک و عزت و هر خیر اعتباری از خیرات اجتماع از قبیل مال و جاه و قوت و شوکت و امثال اینها هر یک به نوبه خود رزقی است که مرزوق از آن بهره‌مند می‌شود. </p> <h3>بحث روایتی</h3> <h3> <span class="title" rel="3_26 3_27">آیا ملک و حکومت بنی امیه را خدا به آنان داد؟ </span> </h3> <p> در کافی<span class="footnote" rel="3" title="روضة الکافی ج ۸ ص ۲۲۲، ح ۳۸۹">*</span> از عبد الاعلی، مولای آل سام از امام صادق (ع) روایت آورده که       <code class="page" rel="3,222"/> گفت: حضور آن جناب عرضه داشتم قرآن کریم می‌فرماید: <span class="aya" rel="3_26" data-words="1-13">قل اللهم مالک الملک، تؤتی الملک من تشاء، و تنزع الملک ممن تشاء</span> آیا جز این است که ملک بنی امیه را خدا به آنان داده؟ فرمود: اینطور که تو فکر کرده‌ای نیست، خدای عز و جل ملک را به ما داد، ولی بنی امیه از دست ما ربودند، همانطور که خدا به مردی جامه نو می‌دهد، ولی چپاولگری آن را از دست وی می‌رباید، هم چنان که نباید گفت خدا به چپاولگر جامه روزی کرده، چون جامه مال او نیست، همین طور نباید گفت خدا به بنی امیه ملک داده است. </p> <p>مؤلف: نظیر این روایت را عیاشی<span class="footnote" rel="1" title="تفسیر عیاشی ج ۱ ص ۱۶۶">*</span> از داود بن فرقد از امام صادق (ع) نقل کرده، البته منظور امام (ع) دادن تشریعی است، نه تکوینی چون از نظر تکوین ملک بنی امیه را هم خدای تعالی داده، در سابق هم گفتیم که دادن ملک دو جور است، یکی تکوینی یعنی آفریدن، و در دسترس گذاشتن آن، به طوری که انسان صاحب ملک، قدرتش را در بین مردم گسترش دهد، و در بین آنان نفوذ کلمه و امر مطاع و خواست بی‌چون و چرا داشته باشد، حال چه به عدالت، و چه به ظلم. </p> <p>هم چنان که خود خدا ملک جابرانه نمرود را هم از خودش دانسته و فرموده: <span class="aya" rel="2_258" data-words="10-13">أن آتاه الله الملک</span><span class="footnote" rel="2" title="سوره بقره آیه ۵۸">*</span> که ان شاء اللَّه در معنای تکوینی بودن این عطیه بحث خواهیم کرد. </p> <p>و دوم عطیه تشریعی و آن عبارت است از اینکه خدای تعالی حکم کند به اینکه فلانی باید حکمران شما باشد، و اطاعتش بر شما واجب است. هم چنان که در باره طالوت چنین حکمی رانده، و فرموده: <span class="aya" rel="2_247" data-words="5-11">إن الله قد بعث لکم طالوت ملکا</span><span class="footnote" rel="3" title="خدای تعالی طالوت را مبعوث کرد تا پادشاه شما باشد (سوره بقره آیه ۲۴۷)">*</span> و اثر این ملک وجوب اطاعت مردم از او و ثبوت ولایت او بر مردم است، که محققا جز به عدل نمی‌تواند باشد، و این مقام خود مقامی است ارجمند، و پسندیده نزد خدای سبحان و آنچه که بنی امیه داشتند ملک به معنای اول و اثر آن بود، و گویا امر بر راوی حدیث مشتبه شده، و ملک را به معنای اول گرفته و اثرش را اثر ملک به معنای دوم پنداشته، و خیال کرده حالا که ملک تکوینی در اختیار بنی امیه قرار گرفته شرعا هم مردم محکوم به اطاعت از ایشانند، لذا امام (ع) او را متوجه کرد که بنی امیه دارای این ولایت تشریعی نبودند، و ولایت تشریعی خاص ائمه اهل بیت است. و به عبارت دیگر ملکی که بنی امیه به دست آوردند ملکی بود پسندیده اگر در دست ائمه اهل بیت قرار می‌گرفت، و چون در دست بنی امیه قرار گرفته ملکی است مذموم، برای       <code class="page" rel="3,223"/> اینکه ملکی است غصبی، و دادن چنین ملکی را نباید به خدا نسبت داد، مگر از باب استدراج و مکر، هم چنان که ملک نمرود و فرعون را هم خدا به ایشان داد تا با آنان مکر کند، و استدراجشان نماید. </p> <p>عین این اشتباه برای خود بنی امیه هم دست داده بود، و آیه را نفهمیده بودند، به شهادت اینکه صاحب کتاب ارشاد<span class="footnote" rel="1" title="ارشاد ج ۱ ص ۲۴۶ ط قم">*</span> در داستان خواستن یزید بن معاویه از عبید اللَّه بن زیاد که سرهای شهدای کربلا را برایش بفرستد گفته: و سرها را که سر مقدس حسین (ع) هم در بین آنها بود، نزد یزید گذاشتند. </p> <p>یزید گفت: <span class="poem"> نفلق هاما من رجال أعزة / علینا و هم کانوا اعق و اظلما </span>  یعنی از رجالی که بر ما سروری داشتند فرقها شکافتیم، و آنان نسبت بما عاق‌تر و ستمگرتر بودند . </p> <p>آن گاه به اهل مجلس خود رو کرد و گفت: این مرد به من افتخار می‌کرد که پدر من از پدر تو بهتر و مادرم از مادر تو بهتر بود، و جد من از جد تو بهتر و خودم از تو بهترم ، همین سخنان بود که او را به کشتن داد. </p> <p>اما اینکه می‌گفت: پدر من از پدر یزید بهتر است جوابش این است که پدر من با پدر او بر سر خلافت به منازعت برخاست، و خدا به نفع پدر من و به ضرر پدر او حکم نمود و خلافت را به من داد. </p> <p>و اما اینکه می‌گفت مادر من از مادر یزید بهتر بود، قسم به جان خودم این را درست می‌گفت، چون فاطمه دختر رسول خدا (ص) بهتر از مادر من بود، و اما اینکه می‌گفت: جد من از جد او بهتر است، این نیز درست بود، چون کسی که ایمان به خدا و روز جزا دارد به خود چنین جرأتی نمی‌دهد که بگوید ابو سفیان بهتر از محمد بود، و اما اینکه می‌گفت خود او بهتر از من است گویا این آیه را نخوانده بود که خدای تعالی می‌فرماید: <span class="aya" rel="3_26" data-words="1-4">قل اللهم مالک الملک...</span>. </p> <p>در اینجا زینب دختر علی (ع) سخن یزید را به بیانی نظیر بیان امام صادق  (ع) رد نموده بنا به روایت سید بن طاووس<span class="footnote" rel="2" title="ص ۱۸۱ من اللهوف المترجم">*</span> و دیگران در پاسخش به یزید فرمود: ای     <code class="page" rel="3,224"/> یزید گویا از اینکه اقطار زمین و آفاق آسمان را بر ما تنگ گرفتی، و کار ما بدین جا کشید که به اسیریمان ببرند، آن طور که سایر اسیران را می‌برند، به خاطر این بوده که ما نزد خدا خوار و تو در درگاه او محترم و آبرومند بوده‌ای؟ و خدا به خاطر عظمت مقامی که تو نزد او داشته‌ای ما را چنین، و تو را چنان کرد؟ !از اینکه باد به دماغت افکنده‌ای و اظهار مسرت می‌کنی پیدا است که این طور پنداشته‌ای. </p> <p>چون می‌بینی دنیا و همه اسباب ظاهری فعلا رام تواند، و گردش امور به کام تو و ملک و سلطنت ما بدون دردسر در دست تو است، ناگزیر از تو می‌خواهم لحظه‌ای سکوت کنی، و آرام بگیری تا به تو بفهمانم که چقدر در اشتباهی مگر به یاد نداری آن کلام خدا را که می‌فرماید: <span class="aya" rel="3_178" data-words="1-19">و لا یحسبن الذین کفروا أنما نملی لهم خیر لأنفسهم، إنما نملی لهم لیزدادوا إثما و لهم عذاب مهین</span><span class="footnote" rel="1" title="کسانی که کافر شدند اگر می‌بینید که ما به ایشان مهلت داده‌ایم، گمان نکنند که در این مهلت خیر خود آنان را خواسته‌ایم، نه تنها منظور ما این است که این گروه بیشتر گناه کنند، و عذابی الیم داشته باشند (سوره آل عمران آیه ۱۷۸) تا آخر خطبه">*</span>. </p> <h3> <span class="title" rel="3_27">دو روایت در معنای‌ <span class="aya" rel="3_27" data-words="11-19">تخرج الحی من المیت و تخرج المیت من الحی</span> </span> </h3> <p> و در مجمع البیان در تفسیر جمله‌ <span class="aya" rel="3_27" data-words="11-14">تخرج الحی من المیت</span> آمده: بعضی از مفسرین گفته‌اند: معنای این جمله این است که بار الها تو انسان مؤمن را از پشت پدری کافر، و انسانی کافر را از صلب پدری مؤمن در می‌آوری، آن گاه افزوده است که این معنا، هم از امام باقر (ع) روایت شده و هم از امام صادق (ع)<span class="footnote" rel="2" title="مجمع البیان ج ۲ ص ۴۲۸ ط تهران">*</span>. </p> <p>مؤلف: قریب به این معنا را صدوق<span class="footnote" rel="3" title=" ؟">*</span> از امام حسن عسکری (ع) روایت کرده. </p> <p>و در در المنثور<span class="footnote" rel="4" title="در المنثور ج ۲ ص ۱۵">*</span> است که ابن مردویه از طریق ابی عثمان نهدی، از ابن مسعود، از سلمان از رسول خدا (ص) روایت کرده که فرمود: معنای اینکه خدای تعالی زنده را از مرده و مرده را از زنده بیرون می‌آورد، این است که مؤمن را از کافر و کافر را از مؤمن بیرون می‌آورد. </p> <p>و در همان کتاب<span class="footnote" rel="5" title="در المنثور ج ۲ ص ۱۵">*</span> به همین طریق سابق از سلمان فارسی روایت کرده که گفت:           <code class="page" rel="3,225"/> رسول خدا (ص) فرمود وقتی خدای تعالی آدم را آفرید ذریه و نسل او را بیرون نموده و بصورت یک قبضه به دست قدرت خود گرفت، و آن گاه فرمود: اینها اهل بهشتند  (و لا ابالی)، و مشتی دیگری گرفت که در آن همه بدیها را آورده بود، و فرمود: اینها اهل آتشند  (و لا ابالی)،  (بدون اینکه باکی داشته باشم) آن گاه هر دو طایفه از ذریه را به هم آمیخت. و نتیجه‌اش این شد که کافر از مؤمن متولد شود، و مؤمن از کافر، این است که قرآن در باره‌اش می‌فرماید: <span class="aya" rel="3_27" data-words="11-19">تخرج الحی من المیت، و تخرج المیت من الحی</span>. </p> <p>مؤلف: این معنا از عده‌ای از اصحاب تفسیر از سلمان نیز روایت شده، البته روایتی که سندش بریده، و این روایات از روایات ذر و میثاق است، که ان شاء اللَّه بیانش در محلی مناسب خواهد آمد. </p> <h3> <span class="title" rel="3_27"><span class="phrase">روایاتی در باره <em rel="fa_3_27_21-21" data-sentence="16:28">رزق</em> و اینکه روزی هر کس مقدر است</span></span> </h3> <p> و در کافی<span class="footnote" rel="1" title="کافی ج ۵ ص ۸۰ ح ۱">*</span> از محمد بن یحیی، از احمد بن محمد، و عده‌ای از اصحاب ما فرقه امامیه، از سهل بن زیاد، از ابن محبوب، از ابی حمزه ثمالی، از امام ابی جعفر (باقر ع) روایت آورده که گفت: رسول خدا (ص) در حجة الوداع فرمود: آگاه باشید که روح الامین به قلبم انداخت که هیچ انسانی نمی‌میرد مگر وقتی که رزقش را تا حد کمال خورده و دیگر در نزد خدا رزقی نداشته باشد. </p> <p>پس از خدا بترسید، و در راه به دست آوردن رزق منحرف نشوید، راه صواب را به دست گیرید، و دیر رسیدن بهره‌ای از رزق، شما را به نافرمانی خدا واندارد، برای اینکه خدای تعالی رزق حلال را بین خلقش تقسیم کرده، و آن را بطور حرام تقسیم ننموده، و خلاصه آنچه را خدا تقسیم کرده رزق حلال است، نه حرام، پس هر کس از خدا پروا کند، و خویشتن‌داری نماید، رزقش از راه حلال خواهد رسید، و هر کس پرده حرمت خدا را پاره نموده، و رزقش را از غیر راه حلال بگیرد، رزق حلالش را به عنوان قصاص از او خواهند گرفت، در نتیجه همان مقداری را که باید از حلال می‌خورد از حرام خورده، و نه بیشتر، با این تفاوت که حساب آن را باید پس بدهد. </p> <p>و در نهج البلاغه<span class="footnote" rel="2" title="نهج البلاغه فیض ج ۵ ص ۹۳۵">*</span> است که: امام (ع) فرمود: رزق دو جور است، رزقی که آن تو را می‌طلبد، و رزقی که تو آن را می‌طلبی، آنکه تو را می‌طلبد به فرضی که تو به سراغ آن نروی او به سراغ تو خواهد آمد، پس غم روزی یک ساله‌ات را سربار غم امروزت مساز، برای هر روز     <code class="page" rel="3,226"/> غم همان روز کافی است، برای اینکه اگر مدت سال جزء عمر تو نباشد، بیهوده غمش را نخورده‌ای، و چرا غم رزقی را بخوری که مال تو نیست، و نیز مگر تا کنون چنین چیزی شده که رزق تو را قبل از اینکه به دست تو برسد دیگری خورده باشد؟ و یا دیگری آن را از چنگ تو ربوده باشد، و یا مگر تا کنون چنین چیزی شده که آنچه برایت مقدر شده دیرتر از موعد به دستت رسیده باشد؟. </p> <p>و در قرب الاسناد<span class="footnote" rel="1" title="قرب الاسناد ص ۵۵ بنا بنقل وسائل ج ۱۲ ص ۳۴">*</span> است که ابن طریف، از ابن علوان، از جعفر، از پدرش (ع) روایت کرده که فرمودند: رسول خدا (ص) فرمود:  (رزق مانند باران و بعدد آن از آسمان به زمین و برای هر انسانی به مقداری که برایش مقدر شده نازل می‌شود، و لیکن برای خدا فضل‌هایی هم هست، بنا بر این از خدای تعالی فضل او را نیز بخواهید). </p> <p>مؤلف: روایات در این معانی بسیار است، و ان شاء اللَّه بحث پیرامون اینگونه احادیث در تفسیر سوره هود خواهد آمد. </p> <h3>بحث علمی‌ <span class="title" rel="3_26 3_27"> (در باره حکومت در اجتماع) </span> </h3> <h3> <span class="title" rel="3_26 3_27">ضروری بودن نظام حکومت در اجتماع</span> </h3> <p> در بعضی از بحث‌های گذشته این معنا گذشت که اعتبار اصل ملکیت از اعتبارات ضروریه‌ای است که بشر در هیچ حالی از آن بی‌نیاز نیست، چه در حال فردی و چه در حال جمعی‌، و ریشه این اعتبار ملکیت بالآخره منتهی می‌شود به اعتبار اختصاص. </p> <p>این وضع ملک (بکسره میم) است، و اما ملک (بضمه میم) که به معنای سلطنت بر افرادی از انسانها است، آن نیز از اعتبارات ضروری است که انسان از آن بی‌نیاز نیست، لیکن آن چیزی که بشر در آغاز بدان نیازمند است، همانا تشکیل اجتماع است، اما اجتماع از جهت تالیف و بافت آن از اجزای بسیار که هر یک برای خود هدفی و اراده‌ای غیر هدف و خواست دیگران دارد، نه اجتماع از جهت تک تک افراد آن، برای اینکه تک تک افراد اجتماع خواستهای متباین و مقاصدی مختلف دارند، افراد به خاطر همین اختلافهایشان آبشان در یک جوی نمی‌رود، هر فردی می‌خواهد آنچه در دست دیگران است برباید، و بر سایرین غلبه کند، و بر حدود سایرین تجاوز نموده، حقوق آنان را هضم کند و در نتیجه هرج و مرج پدید آورد، و اجتماعی را که به منظور تامین سعادت زندگی تشکیل یافته وسیله بدبختی و هلاکت ساخته و دوا   <code class="page" rel="3,227"/> را درد بی‌درمان کند، و معلوم است که این خواست، خواست یک فرد نیست، همه همین را می‌خواهند، و هیچ چاره‌ای برای رفع این غائله نیست، مگر اینکه اجتماع برای خود قوه‌ای غالب و قاهر فراهم کند تا سایر قوا را تحت الشعاع خود قرار داده و تمام افراد را تحت فرمان خود در آورد. </p> <p>و در نتیجه قوای سرکش را که می‌خواهند بر دیگران تجاوز نمایند به حد وسط برگردانیده، افراد ضعیف را نیز از مرحله ضعف نجات داده، به حد وسط برساند، و سرانجام تمام قوای جامعه از نظر قوت و ضعف برابر و نزدیک به هم شوند، و آن گاه هر کدام از آن قوا را در جای خاص خودش قرار داده، هر صاحب حقی را به حقش برساند. </p> <p>و از آنجایی که انسانیت در هیچ حالی و حتی در هیچ آنی از فکر استخدام دیگران خالی نمی‌شود، و به بیانی که گذشت هر انسانی همواره می‌خواهد انسانهای دیگر را به خدمت خود بگیرد، تاریخ هیچ اجتماعی را در اعصار گذشته سراغ ندارد که خالی از مردانی خودکامه و مسلط بر سایر افراد آن جامعه باشد، تا آنجا که افراد را به قید بردگی خود کشیده، جان و مال آنان را تملک کرده باشد بلکه تا آنجا که وضع جوامع را نشان داده وجود چنین افرادی را بنام ملک (پادشاه) ضبط کرده است، و بعضی از فوائد بر وجود چنین افراد خودکامه و سرکش مترتب می‌شده، هر چند که خود آنان و درباریان و یاوران و لشکریانشان نیز افرادی طاغی و متجاوز از حق بودند، ولی این فایده را داشته‌اند که به منظور حفظ سلطنت و ملک خود همه افراد جامعه را در حال ذلت و استضعاف نگه بدارند تا کسی نیروی تجاوز به حقوق دیگران را نداشته باشد. </p> <p>چون اگر چنین افرادی در جامعه پیدا شوند امروز به حقوق مردم کوچه و بازار تجاوز می‌کنند، و فردا به خود پادشاه یاغی گشته، ملک و سلطنت را از چنگ او درمی‌آورند، همانطور که خود پادشاه نیز سلطنت خود را از دیگران گرفت. </p> <p>و کوتاه سخن اینکه جوامع بشری از ترس اینکه مبادا در اثر تضعیف دولت وقت، دولت‌های دیگر بر سر آنان بتازند، ناگزیر بودند به ظلم و جور دولت خود تن در دهند، و با آن روش ظالمانه خو کنند، و این خو کردن به ظلم نگذاشت تا بشر به این راه حل فکر کند، که اصلا حکومت یک فرد خودکامه بر همه افراد جامعه چرا؟ و چرا حکومت مردم بر مردم را طرح نریزند: بلکه به جای فکر کردن در این باره خود را سرگرم کردند به مدح و ثنای همان دولت جائر و ظالم البته این تا موقعی بود که ظلم و جور سلطان از حد نگذرد، و کارد به استخوان مردم نرسد، و اما اگر کار به اینجا می‌کشید به تظلم و شکایت می‌پرداختند. <code class="page" rel="3,228"/> بله چه بسا از این خودکامگان که نام پادشاه یا رئیس بر خود نهاده بودند دستخوش هلاکت یا قتل یا سرنوشت‌های شوم دیگری می‌شدند، و آن گاه مردم در اثر نداشتن یک زمامدار احساس فتنه و فساد نموده، اختلال نظام و وقوع هرج و مرج تهدیدشان می‌کرده، ناگزیر می‌شدند یک گردن‌کلفت دیگر را روی کار آورند، و زمام امور اجتماع را به دست وی دهند، و باز آن شخص، پادشاه می‌شد، و تعدی و تحمیل را از سر می‌گرفت. </p> <p>اجتماعات بشری همواره وضعی این چنین داشت، تا آنکه از سوء سیرت این حکومت‌ها به تنگ آمد، و فهمید، که طبع حکومت یک فرد بر جامعه همین است، که او را خودکام و مستبد می‌سازد، بدین جهت ناگزیر شد قوانینی در خصوص تعیین وظائف حکومت‌ها وضع کند، و پادشاهان دنیا را مجبور کرد تا از آن قوانین تبعیت کنند، از آن بعد سلطنت‌ها به اصطلاح سلطنت مشروطه شد، و مردم در نگهداری و نظارت بر آن قوانین مراقبت کامل داشتند. </p> <p>یکی از مواد این قوانین این بود که سلطنت را موروثی می‌دانست، که بعد از آزمایشها دید اینهم سعادت او را تامین نمی‌کند، چون دید وقتی پادشاه بر اریکه سلطنت سوار شد هر قدر هم ظلم و تعدی و بدرفتاری کند نمی‌تواند او را از سلطنت خلع نماید، چون به حکم قانونی که خودش درست کرده سلطنت موروثی است، لذا در این قانون هم تجدید نظر نموده، سلطنت را به ریاست جمهور تبدیل کرد، در نتیجه ملک دائمی مشروط، مبدل شد به ملک موقت مشروط و چه بسا در اقوام و امتهای مختلف انواعی از دولتهای ناشناخته داشته باشند، که داعی آنها از تشکیل چنان نظامها نیز فرار از مظالمی بوده که از رژیم‌های قبلی دیده بودند، و چه بسا انواعی دیگر از رژیمها که فعلا فهم ما آن را تشخیص نمی‌دهد ولی در قرون آینده روی کار بیایند. </p> <p>لیکن آنچه از تمامی این تلاشها که جوامع بشری در راه اصلاح این مساله یعنی چگونگی سپردن زمام جامعه به دست کسی که امر آن را تدبیر کند، و خواستهای مختلف و متضاد افراد و گروه‌ها و قوای ناسازگار را متحد سازد، به دست آمده این است که بشر نمی‌تواند خود را از داشتن رژیم و یا مقام سرپرستی بی‌نیاز بداند، به شهادت اینکه تا کنون بی‌نیاز ندانسته و تا آنجا که تاریخ بشر نشان می‌دهد همواره برای خود حکومت و رژیمی درست کرده است، هر چند که بر حسب اختلاف امم و مرور ایام، نامها و شرائط مختلفی داشته است چون پدید آمدن هرج و مرج و اختلال امر زندگی اجتماعی به هر تقدیر از لوازم نداشتن رژیم و عدم تمرکز اراده‌ها و هدفهای مختلف در یک اراده و یک مقام است. </p> <h3> <span class="title" rel="3_26 3_27">نقش مهم انبیاء (ع) در اصلاح و رفع نواقص نظام‌های حکومتی</span> </h3> <p> و این بحث، تفصیل همان اشاره اجمالی است که در آغاز بحث نموده و گفتیم که<code class="page" rel="3,229"/> ملک از اعتبارات ضروریه زندگی اجتماعی انسانها است. </p> <p>و این اعتبار نظیر سایر موضوعات اعتباری است که همواره اجتماع بشر در صدد تکمیل و اصلاح و رفع نواقص آن و زدودن آثار ناسازگار با سعادت انسانیت آن برآمده است. </p> <p>که البته مقام نبوت در این اصلاح سهم کاملتری را داشته، چون این مساله در علم الاجتماع مسلم است که‌ هر سخن و نظریه‌ای که بین عامه و خاصه مردم انتشار یابد، در صورتی که از غریزه خود انسانها سرچشمه گرفته باشد، و قریحه آن را بپسندد، و نفوس، منتظر چنین سخن و نظریه‌ای باشند، این سخن قوی‌ترین سبب و عامل برای یکسان کردن تمایلات متفرقه است، و بهتر از هر عامل دیگر می‌تواند جمعیت‌های متشتت و پراکنده را متحد، و یک دست کند، بطوری که قبض و بسطها یکی شود، اراده‌ها یکی گردد، و هیچ عاملی و هیچ دشمنی نتواند در برابر آن اتحاد مقاومت کند. این نیز ضروری و بدیهی است که نبوت از قدیم‌ترین عهد تاریخ ظهورش، مردم را به سوی عدل می‌خوانده و از ظلم منعشان می‌کرده، و به سوی بندگی خدا و تسلیم در برابر او تشویق می‌نموده، و از پیروی فراعنه طاغی و مستکبرین قدرت طلب نهی می‌کرده، و این دعوت از قرون متمادی، قرنی بعد از قرن دیگر، و در امتی بعد از امت دیگر ادامه داشته، هر چند که از نظر وسعت و ضیق دعوت در امتهای مختلف و زمانهای متفاوت اختلاف داشته، و محال است که مثل چنین عاملی قوی، قرنهای متمادی در بین اجتماعات بشری وجود داشته باشد، و در عین حال هیچ اثری به جای نگذارد. </p> <p>با اینکه می‌بینیم قرآن کریم در این باره قسمت عمده‌ای از وحی‌هایی که به انبیا  (ع) شده، حکایت نموده، مثلا از نوح حکایت کرده که در شکوه به پروردگارش می‌گفت: <span class="aya" rel="71_21-23" data-words="3-24">رب إنهم عصونی و اتبعوا من لم یزده ماله و ولده إلا خسارا، و مکروا مکرا کبارا، و قالوا لا تذرن آلهتکم</span><span class="footnote" rel="1" title="پروردگارا ایشان نافرمانیم نموده، کسی را پیروی کردند که مال و فرزندش جز زیان برایش نیفزود، و با من مکری بس بزرگ کردند، و گفتند خدایانتان را بی یاور نگذارید (سوره نوح آیه ۲۳)">*</span>. </p> <p>و نیز جدال بین آن جناب و بزرگان و قومش را حکایت نموده، می‌فرماید: <span class="aya" rel="26_111-113" data-words="1-21">قالوا أ نؤمن لک و اتبعک الأرذلون؟، قال و ما علمی بما کانوا یعملون، إن حسابهم إلا علی ربی لو تشعرون</span><span class="footnote" rel="2" title="گفتند آیا به تو ایمان آوریم در حالی که مشتی مردم فقیر و بی سر و پا از تو پیروی کرده‌اند؟ گفت: من چه اطلاعی دارم که اینان چه عملی دارند، اگر شما شعور داشته باشید خواهید فهمید که حساب آنان جز به دست پروردگار من نیست (سوره شعرا آیه ۱۱۳)">*</span>. </p> <p>     <code class="page" rel="3,230"/> و از هود (ع) حکایت کرده که به قوم خود فرمود: <span class="aya" rel="26_128-130" data-words="1-16">أ تبنون بکل ریع آیة تعبثون، و تتخذون مصانع لعلکم تخلدون، و إذا بطشتم بطشتم جبارین</span><span class="footnote" rel="1" title="چرا در هر مکانی به بیهودگی نشانی بنا می‌کنید، و آب گیرها می‌سازید، مگر جاودانه زنده خواهید بود، و در هنگام سختگیری چون ستمگران سخت می‌گیرید (سوره شعراء آیه ۱۳۰)">*</span>. </p> <p>و از صالح (ع) حکایت کرده که به قوم خود فرمود: <span class="aya" rel="26_150-152" data-words="1-16">فاتقوا الله و أطیعون، و لا تطیعوا أمر المسرفین، الذین یفسدون فی الأرض و لا یصلحون</span><span class="footnote" rel="2" title="از خدا بترسید، و مرا اطاعت کنید، و امر اسرافگران را گردن ننهید، اسرافگرانی که در زمین فساد می‌کنند، و اصلاح نمی‌کنند (سوره شعراء آیه ۱۵۷)">*</span>. </p> <p>چه کسی می‌تواند منکر این سخن ما باشد، با اینکه موسی (ع)  (پیامبر اولوا العزم) را می‌بینیم که در دفاع از بنی اسرائیل به معارضه با فرعون و روش جائرانه او قیام کرده، و قبل از او ابراهیم (ع) را می‌بینیم که به معارضه با نمرود برمی‌خیزد، و بعد از او عیسی بن مریم (ع) و سایر انبیا را می‌بینیم که هر یک علیه خود سران عصر خود قیام نموده و سیره ظالمانه سلاطین و عظمای عصر خود را تقبیح نموده و مردم را از اطاعت مفسدین و پیروی طاغیان بر حذر می‌داشتند. </p> <p>تا اینجا اشاراتی بود که به سیره انبیای قبل از اسلام نمودیم، و اما پیامبر اسلام و کتاب مقدسش قرآن کریم، در رابطه به دعوتش به سرپیچی از اطاعت مفسدین، و نپذیرفتن ذلت و نیز اخباری که از عاقبت امر ظلم و فساد و عدوان و طغیان داده بر کسی پوشیده نیست. </p> <p>از آن جمله در باره قوم عاد و ثمود و فرعون فرموده: <span class="aya" rel="89_6-14" data-words="1-41">أ لم تر کیف فعل ربک بعاد، إرم ذات العماد، التی لم یخلق مثلها فی البلاد، و ثمود الذین جابوا الصخر بالواد، و فرعون ذی الأوتاد، الذین طغوا فی البلاد، فأکثروا فیها الفساد، فصب علیهم ربک سوط عذاب، إن ربک لبالمرصاد</span><span class="footnote" rel="3" title="مگر ندیدی که پروردگارت با عاد با آن بنای ستون‌دار که نظیر آن در هیچ شهری ساخته نشده بود و با فرعون که مردم را با میخ، به دیوار می‌کوبید و با آنان که در شهرها طغیان کردند و در آنها فساد راه انداختند چه کرد؟ آری پروردگارت تازیانه عذاب بر سر آنان فرود آورد، همانا پروردگارت در کمین ستمگران است (سوره فجر آیه ۱۴)">*</span>. </p> <p>و از این قبیل آیات که در قرآن کریم بسیار است. </p> <p>و اما ملک (بضمه میم) که گفتیم آن نیز از اعتباراتی است که مجتمع انسانی هیچگاه       <code class="page" rel="3,231"/> از آن بی‌نیاز نبوده است، بهترین بیان و کامل‌ترین آن در اثباتش این آیه است، که بعد از شرح داستان طالوت می‌فرماید: <span class="aya" rel="2_251" data-words="18-34">و لو لا دفع الله الناس بعضهم ببعض لفسدت الأرض و لکن الله ذو فضل علی العالمین</span><span class="footnote" rel="1" title="و اگر نبود که خدا بعضی از مردم را به وسیله بعضی دیگر دفع می‌کند، مسلما زمین فاسد می‌شد و لیکن خدای تعالی در باره عالمیان فضلی خاص دارد، و با دفع مردمی به وسیله مردمی دیگر از تباهی زمین جلوگیری می‌نماید (سوره بقره آیه ۲۵۱)">*</span>. که در سابق گفتیم چگونه این آیه شریفه به وجهی بر مدعای ما دلالت می‌کند. </p> <p>و در قرآن کریم آیات بسیاری است که متعرض ملک (بضمه میم) یعنی ولایت و وجوب اطاعت والی و مسائلی دیگر مربوط به ولایت شده است، و آیاتی دیگر است که ملک و ولایت را موهبت و نعمت شمرده، مثلا می‌فرماید: <span class="aya" rel="4_54" data-words="17-20">و آتیناهم ملکا عظیما</span><span class="footnote" rel="2" title="ما به آل ابراهیم سلطنتی عظیم دادیم سوره نساء آیه ۵۴">*</span> و یا می‌فرماید: <span class="aya" rel="5_20" data-words="16-26">و جعلکم ملوکا، و آتاکم ما لم یؤت أحدا من العالمین</span><span class="footnote" rel="3" title="و شما را پادشاه کرد، و به شما سلطنتی داد که به احدی از اهل عالم نداده بود (سوره مائده آیه ۲۰)">*</span>، و یا فرموده: <span class="aya" rel="2_247" data-words="41-46">و الله یؤتی ملکه من یشاء</span><span class="footnote" rel="4" title="و خدا ملک خود را به هر کس که بخواهد می‌دهد (سوره بقره آیه ۲۴۷)">*</span> و آیاتی دیگر از این قبیل. </p> <p>چیزی که هست قرآن مساله سلطنت و حکومت را به شرطی کرامت خوانده که با تقوا توام باشد، چون در بین تمامی اموری که ممکن است از مزایای حیات شمرده شود کرامت را منحصر در تقوا نموده: <span class="aya" rel="49_13" data-words="1-20">یا أیها الناس إنا خلقناکم من ذکر و أنثی و جعلناکم شعوبا و قبائل لتعارفوا إن أکرمکم عند الله أتقاکم</span><span class="footnote" rel="5" title="هان ای مردم ما شما را از یک نر و ماده آفریدیم، و آن گاه دسته دسته و قبیله قبیله‌تان کردیم، تا یکدیگر را بشناسید، به درستی که نزد خدا گرامی‌ترین شما با تقواترین شما است (سوره حجرات آیه ۱۳)">*</span>. </p> <p>و چون حساب تقوا تنها به دست خدا است، هیچ کسی نمی‌تواند با ملاک تقوا بر دیگران بزرگی بفروشد، به همین جهت پس هیچ فخری برای احدی بر احدی نیست، برای اینکه اگر کسی بخواهد به امور مادی و دنیوی بر دیگران فخر کند که امور دنیوی فخر ندارد، و قدر و منزلت تنها از آن دین است، و اگر بخواهد با امور اخروی فخر بفروشد که آنهم به دست خدای سبحان است،  (و به قول آن شاعر: <span class="poem">کسی نمی‌داند در این بحر عمیق‌ / سنگریزه قرب دارد یا عقیق). </span>           <code class="page" rel="3,232"/> پس دیگر چیزی که انسان با آن فخر بفروشد باقی نمی‌ماند، و انسانی که دارای نعمت ملک و سلطنت است از نظر یک مسلمان نه تنها افتخاری ندارد، بلکه بارش سنگین‌تر و زندگیش تلخ‌تر است، بله اگر از عهده این بار سنگین بر آید و ملازم عدالت و تقوا باشد البته نزد پروردگارش اجری عظیم‌تر از دیگران دارد، و خدا ثواب بیشتری به او می‌دهد. </p> <p>و این همان سیره صالحه‌ای است که اولیای دین ملازم آن بودند، و ما ان شاء اللَّه العزیز این معنا را در بحثی مستقل و جداگانه که در باره سیره رسول خدا (ص) و اهل بیت طاهرینش ایراد خواهیم کرد با روایاتی صحیح اثبات نموده و روشن می‌سازیم که آن حضرات از ملک و سلطنت بیش از جنگ با جبابره چیزی عایدشان نشد، همواره در این تلاش بودند که با طغیان طاغیان، و استکبار آنان معارضه نموده، نگذارند در زمین فساد راه بیندازند. </p> <p>و به همین جهت قرآن مردم را دعوت به این نکرده که در مقام تاسیس سلطنت و تشیید بنیان قیصریت و کسرویت برآیند، بلکه مساله ملک را شانی از شؤون مجتمع انسانی می‌داند، و این وظیفه را به دوش اجتماع نهاده است، همانطور که مساله تعلیم و یا تهیه نیرو برای ترساندن کفار را وظیفه عموم دانسته. </p> <p>بلکه اصل را تشکیل اجتماع و اتحاد و اتفاق بر دین دانسته، از تفرقه و دشمنی نهی نموده و فرموده است: <span class="aya" rel="6_153" data-words="1-14">و أن هذا صراطی مستقیما، فاتبعوه و لا تتبعوا السبل فتفرق بکم عن سبیله</span><span class="footnote" rel="1" title="این است راه مستقیم من، پس همین را پیروی کنید، و راههای دیگر را پیروی مکنید، که شما را از راه خدا متفرق می‌سازد (سوره انعام آیه ۱۵۳)">*</span>. </p> <p>و نیز فرموده: <span class="aya" rel="3_64" data-words="1-35">قل یا أهل الکتاب تعالوا إلی کلمة سواء بیننا و بینکم ألا نعبد إلا الله، و لا نشرک به شیئا، و لا یتخذ بعضنا بعضا أربابا من دون الله، فإن تولوا فقولوا اشهدوا بأنا مسلمون</span><span class="footnote" rel="2" title="بگو ای اهل کتاب بیائید کلمه مشترک بین ما و خودتان را بپذیرید و بپذیرید که جز خدا را نپرستیم، و کسی را با او شریک نکنیم، و بعضی از ما بعض دیگر را به جای خدا رب خود نگیرد، و اگر به این سخنت اعتنا ننموده اعراض کردند، بگو پس گواه باشید که ما گردن نهادگانیم (آل عمران آیه ۶۴)">*</span>. </p> <p>پس قرآن کریم-به طوری که ملاحظه می‌کنید مردم را دعوت نمی‌کند مگر به سوی تسلیم خدای یگانه شدن، و از جوامع تنها آن جامعه را معتبر می‌داند که جامعه‌ای دینی باشد، و جوامع دیگر که هر یک شریکی برای خدا قرار می‌دهند و در برابر هر قصر مشیدی خضوع نموده، در برابر هر قیصر و کسرایی سر فرود می‌آورند، و برای هر پادشاهی مرز و حدودی جغرافیایی و     <code class="page" rel="3,233"/> برای هر طایفه‌ای، وطنی جداگانه قائلند، خرافاتی دیگر از این قبیل را جزء مقدسات خود می‌دانند، طرد نموده، چنین اجتماعی را از درجه اعتبار ساقط می‌داند. </p> <h3>بحث فلسفی‌ <span class="title" rel="3_26 3_27"> (در باره استناد امور اعتباریه به خدای سبحان) </span> </h3> <p> هیچ شکی نیست در اینکه خدای تعالی تنها کسی است که سلسله علیت جاریه در عالم به او منتهی می‌شود و او است که هر علتی را علت کرده و رابطه بین او و میان اجزای عالم و سراپای آن رابطه علیت است، و در بحث‌های مربوط به علت و معلول، این معنا مسلم و روشن شده که علیت تنها در هستی‌ها است، نیستی‌ها علت نمی‌خواهند، به این معنا که وجود حقیقی معلول وجودی است که از علت ترشح شده، و اما غیر وجود حقیقی او و اموری که چیزی جز اعتبار نیستند، از قبیل ماهیت و ملکیت و امثال آن، چیزهایی که از علت ترشح کنند نیستند، و اصلا از سنخ وجود نیستند، تا محتاج علت باشند، و این مطلب به عکس نقیض منعکس شده، نتیجه می‌دهد که هر چیزی که وجود حقیقی ندارد معلول هم نیست، و چون معلول نیست، به واجب الوجود هم منتهی نمی‌شود. </p> <p>اینجا است که مساله استناد بعضی از امور اعتباریه محض، به خدای تعالی مشکل می‌شود، زیرا قرار شد امور اعتباریه محض اصلا وجود حقیقی نداشته باشند، و وجود و ثبوتشان تنها وجودی اعتباری و فرضی باشد آری اینگونه امور از ظرف فرض و اعتبار تجاوز نمی‌کند، و چیزی که حقیقتا وجود ندارد چگونه ممکن است به خدایش مستند کرد؟. </p> <p>پس چطور بگوییم خدا امر کرد و نهی فرمود؟ و فلان قانون را وضع کرد، با اینکه امر و نهی و وضع، همه امور اعتباریه‌اند؟ و نیز چگونه بگوییم، خدا مالک و دارای عزت و رزق و غیر ذلک است؟. </p> <p>پاسخی که حل این مشکل می‌کند این است که امور نامبرده هر چند از وجود حقیقی سهمی ندارند، و لیکن آثاری دارند که آن آثار به بیانی که مکرر گذشت اسامی این امور را حفظ نموده، و خود اموری حقیقی‌اند، که در حقیقت، این آثار منسوب و مستند به خدای تعالی است، و این استناد است که استناد آن امور اعتباریه را به خدا نیز اصلاح می‌کند، و مصحح آن می‌شود که بتوانیم امور اعتباریه نامبرده را هم به خدا نسبت دهیم. </p> <p>مثلا ملک که در بین ما اهل اجتماع امری است اعتباری و قراردادی، و در هیچ جای از معنای آن به وجود حقیقی برنمی‌خوریم، بلکه حقیقتش‌ همان موهومی بودن آن است، ما آن<code class="page" rel="3,234"/> را وسیله قرار می‌دهیم برای رسیدن به آثار حقیقی و خارجی، و آثاری که جز با آن ملک موهوم نمی‌توانیم بدان دست یابیم، اگر آن امر موهوم را امری حقیقی و واقعی فرض نکنیم، به آن نتائج واقعی نمی‌رسیم، و آن آثار خارجی همین است که به چشم خود می‌بینیم، توانگران به خاطر داشتن آن ملک موهوم به دیگران زور می‌گویند، و در دیگران اعمال سطوت و قدرت نموده، و به حقوق دیگران تجاوز می‌کنند، و آنان که این ملک موهوم را ندارند، دچار ضعف و ذلت می‌شوند، و نیز به وسیله همین ملک موهوم است که می‌توانیم هر فردی را در مقامی که باید داشته باشد قرار داده، حق هر صاحب حقی را بدهیم و آثاری دیگر نظیر اینها را بر آن امر موهوم مترتب سازیم. </p> <p>لیکن از آنجا که حقیقت معنای ملک و اسم آن ما دام که آثار خارجیش مترتب است باقی است، لذا استناد این آثار خارجیه به علل خارجیش عین استناد ملک به آن علل است، و همچنین عزت که همه حرفهایی که در باره ملک زده شد در باره آن و در آثار خارجیه‌اش و استناد آن به علل واقعیش جریان دارد، و همچنین در سایر امور اعتباریه از قبیل امر و نهی و حکم و وضع و غیر ذلک. </p> <p>از اینجا روشن می‌گردد که همه امور اعتباریه به خاطر اینکه آثارش مستند به خدای تعالی است، خود آنها نیز استنادی به خدا دارند، البته استنادی که لائق ساحت قدس و عزت او بوده باشد. <code class="page" rel="3,235"/> </p>
