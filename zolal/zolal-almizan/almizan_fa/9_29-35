<h3 class="ayas">سوره التوبة آیه‌های ۲۹ تا ۳۵</h3><code class="section" rel="9_29-35"/><h3>ترجمه آیات</h3> <p> <span class="trans" rel="9_29">با کسانی که از اهل کتابند و به خدا و روز جزا ایمان نمی‌آورند و آنچه را خدا و رسولش حرام کرده حرام نمی‌دانند و به دین حق نمی‌گروند کارزار کنید تا با دست خود و بذلت جزیه بپردازند.  «۲۹» </span><span class="trans" rel="9_30"><code class="page" rel="9,315"/> یهودیان گفتند: عزیز پسر خدا است، و نصاری گفتند مسیح پسر خدا است، این عقیده ایشان است که به زبان هم جاری می‌کنند، در عقیده مانند همان کسانی شدند که قبلا کفر ورزیده بودند، خدا ایشان را بکشد چگونه افترائات کفار در ایشان اثر می‌گذارد.  «۳۰» </span><span class="trans" rel="9_31">بجای خدا احبار و رهبانان خود را و مسیح پسر مریم را پروردگاران خود دانستند، و حال آنکه دستور نداشتند مگر به اینکه معبودی یکتا بپرستند که جز او معبودی نیست، و او از آنچه که شریک او می‌پندارند منزه است.  «۳۱» </span><span class="trans" rel="9_32">می‌خواهند نور خدا را با دهنهای خود خاموش کنند، و خدا نمی‌گذارد و دست برنمی‌دارد تا آنکه نور خود را به کمال و تمامیت برساند، هر چند کافران کراهت داشته باشند.  «۳۲» </span><span class="trans" rel="9_33">اوست که پیغمبرش را با هدایت و دین حق فرستاده تا آن را بر همه دینها غلبه دهد اگر چه مشرکان کراهت داشته باشند.  «۳۳» </span><span class="trans" rel="9_34">ای کسانی که ایمان آورده‌اید (متوجه باشید که) بسیاری از احبار و رهبان اموال مردم را بباطل می‌خورند و از راه خدا جلوگیری می‌کنند و کسانی که طلا و نقره گنجینه می‌کنند و آن را در راه خدا انفاق نمی‌کنند به عذاب دردناکی بشارتشان ده.  «۳۴» </span><span class="trans" rel="9_35"> (و آن عذاب) در روزگاری است که آن دفینه‌ها را در آتش سرخ کنند و با آن پیشانیها و پهلوها و پشتهایشان را داغ نهند (و بدیشان بگویند) این است همان طلا و نقره‌ای که برای خود گنج کرده بودید اکنون رنج آن را بخاطر آنکه رویهم انباشته بودید بچشید «۳۵» </span></p>             <h3>بیان آیات</h3> <p> این آیات مسلمین را امر می‌کند به اینکه با اهل کتاب که از طوایفی بودند که ممکن بود جزیه بدهند و بمانند و ماندنشان آن قدر مفسده نداشت کارزار کنند، و در انحرافشان از حق در مرحله اعتقاد و عمل، اموری را ذکر می‌کند. </p> <p> <span class="aya" rel="9_29" data-words="1-26">قاتلوا الذین لا یؤمنون بالله و لا بالیوم الآخر و لا یحرمون ما حرم الله و رسوله و لا یدینون دین الحق من الذین أوتوا الکتاب</span>. </p> <p>از آیات بسیاری برمی‌آید که منظور از اهل کتاب یهود و نصاری هستند، و آیه شریفه <span class="aya" rel="22_17" data-words="1-27">إن الذین آمنوا و الذین هادوا و الصابئین و النصاری و المجوس و الذین أشرکوا إن الله یفصل بینهم یوم القیامة إن الله علی کل شیء شهید</span><span class="footnote" rel="1" title="کسانی که ایمان آوردند و آنان که یهودی‌گری اختیار نمودند و کسانی که نصاری شدند و صابئیان و مجوسیان و کسانی که شرک ورزیدند خداوند در روز قیامت میان آنان حکم می‌کند که خدا بر هر چیزی گواه و ناظر است سوره حج آیه ۱۷">*</span> دلالت و یا حد اقل اشعار دارد بر اینکه مجوسیان   <code class="page" rel="9,316"/> نیز اهل کتابند، زیرا در این آیه و سایر آیاتی که صاحبان ادیان آسمانی را می‌شمارد در ردیف آنان و در مقابل مشرکین بشمار آمده‌اند، و صابئین هم چنان که در سابق هم گفتیم یک طائفه از مجوس بوده‌اند که به دین یهود متمایل شده و دینی میان این دو دین برای خود درست کرده‌اند. </p> <p>و از سیاق آیه مورد بحث برمی‌آید که کلمه <em>من</em> در جمله‌ <span class="aya" rel="9_29" data-words="23-26">من الذین أوتوا الکتاب</span> بیانیه است نه تبعیضی، برای اینکه هر یک از یهود و نصاری و مجوس مانند مسلمین، امت واحد و جداگانه‌ای هستند، هر چند مانند مسلمین در پاره‌ای عقاید به شعب و فرقه‌های مختلفی متفرق شده و به یکدیگر مشتبه شده باشند و اگر مقصود قتال با بعضی از یهود و بعضی از نصاری و بعضی از مجوس بود، و یا مقصود، قتال با یکی از این سه طائفه اهل کتاب که به خدا و معاد ایمان ندارند می‌بود، لازم بود که بیان دیگری غیر این بیان بفرماید تا مطلب را افاده کند. </p> <p>و چون جمله‌ <span class="aya" rel="9_29" data-words="23-26">من الذین أوتوا الکتاب</span> بیان جمله قبل یعنی جمله‌ <span class="aya" rel="9_29" data-words="2-4">الذینلا یؤمنون...</span> است، لذا اوصافی هم که ذکر شده-از قبیل ایمان نداشتن به خدا و روز جزا و حرام ندانستن محرمات الهی و نداشتن دین حق-قهرا متعلق به همه خواهد بود. </p> <h3> <span class="title" rel="9_29">چرا در آیه شریفه: <span class="aya" rel="9_29" data-words="1-2">قاتلوا الذین...</span> یهود و نصارا به نداشتن ایمان به خدا و روز جزا توصیف شده‌اند؟ </span> </h3> <p> اولین وصفی که با آن توصیفشان کرده ایمان نداشتن به خدا و روز جزا است. </p> <p>خواهید گفت این توصیف با آیاتی که اعتقاد به الوهیت خدا را به ایشان نسبت می‌دهد چگونه می‌تواند سازگار باشد؟ و حال آنکه آن آیات ایشان را اهل کتاب خوانده، و معلوم است که مقصود از کتاب همان کتابهای آسمانی است که از ناحیه خدای تعالی به فرستاده‌ای از فرستادگانش نازل شده، و در صدها آیات قرآنش اعتقاد به الوهیت و یا لازمه آن را از ایشان حکایت کرده، پس چطور در آیه مورد بحث می‌فرماید ایمان به خدا ندارند . </p> <p>و همچنین در امثال آیه‌ <span class="aya" rel="2_80" data-words="1-8">و قالوا لن تمسنا النار إلا أیاما معدودة</span><span class="footnote" rel="1" title="گفتند آتش بما نمی‌رسد مگر ایام معدودی سوره بقره آیه ۸۰">*</span> و آیه‌ <span class="aya" rel="2_111" data-words="1-11">و قالوا لن یدخل الجنة إلا من کان هودا أو نصاری</span><span class="footnote" rel="2" title="و گفتند داخل بهشت نمی‌شود مگر کسی که یهودی و یا نصاری باشد سوره بقره آیه ۱۱۱">*</span> اعتقاد به معاد را به ایشان نسبت می‌دهد آن گاه در این آیه می‌فرماید که ایشان ایمان به روز جزا ندارند . </p> <p>جواب این اشکال این است که خدای تعالی در کلام مجیدش میان ایمان به او و ایمان به روز جزا هیچ فرقی نمی‌گذارد، و کفر به یکی از آن دو را کفر به هر دو می‌داند، در باره کسانی که میان خدا و پیغمبرانش تفاوت قائل شده‌اند و به خود خدا و بعضی از پیغمبران ایمان     <code class="page" rel="9,317"/> آورده و به بعضی دیگر ایمان نیاورده‌اند حکم به کفر نموده، و از آن جمله فرموده: <span class="aya" rel="4_150-151" data-words="1-37">إن الذین یکفرون بالله و رسله و یریدون أن یفرقوا بین الله و رسله و یقولون نؤمن ببعض و نکفر ببعض و یریدون أن یتخذوا بین ذلک سبیلا، أولئک هم الکافرون حقا و أعتدنا للکافرین عذابا مهینا</span><span class="footnote" rel="1" title="کسانی که به خدا و پیغمبران او کافر شده و می‌خواهند خدا و پیغمبرانش را جدا بدانند، و می‌گویند ما به پاره‌ای از دستورات ایمان آورده و به پاره‌ای دیگر کافریم، و می‌خواهند میان این دو (ایمان خالص و کفر خالص) راه وسطی را اتخاذ کنند اینچنین مردم کافر حقیقی هستند و ما برای کفار عذاب خوار کننده‌ای آماده کرده‌ایم سوره نساء آیات ۱۵۰-۱۵۱">*</span>. </p> <p>و بنا بر این، اهل کتاب هم که به نبوت محمد بن عبد اللَّه (صلوات اللَّه علیه) ایمان نیاورده‌اند کفار حقیقی هستند، و لو اینکه اعتقاد به خدا و روز جزا داشته باشند. و این کفر را به لسان کفر به آیتی از آیات خدا که همان آیت نبوت باشد نسبت نداده، بلکه به لسان کفر به ایمان به خدا و روز جزا نسبت داده، و فرموده اینها به خدا و روز جزا کفر ورزیدند، عینا مانند مشرکین بت‌پرست که به خدا کفر ورزیدند و وحدانیتش را انکار کردند، هر چند وجودش را اعتقاد داشته، و او را معبودی فوق معبودها می‌دانستند. </p> <p>علاوه بر اینکه اعتقادشان به خدا و روز جزا هم اعتقادی صحیح نیست، و مساله مبدأ و معاد را بر وفق حق تقریر نمی‌کنند، مثلا در مساله مبدأ که باید او را از هر شرکی بری و منزه بدانند مسیح و عزیر را فرزند او می‌دانند، و در نداشتن توحید با مشرکین فرقی ندارند، چون آنها نیز قائل به تعدد آلهه هستند، یک اله را پدر الهی دیگر، و یک اله را پسر الهی دیگر می‌دانند، و همچنین در مساله معاد که یهودیان قائل به کرامتند<span class="footnote" rel="2" title="یهودیان می‌گفتند: آتش بما نمی‌رسد مگر ایامی معدود، و کسی داخل بهشت نمی‌شود مگر آنکه یهودی باشد">*</span> و مسیحیان قائل به تفدیه<span class="footnote" rel="3" title="نصاری می‌گفتند: مسیح در برابر گناهان مردم خود را فدا داده و عذاب آنان را خریده است">*</span>. </p> <p>پس ظاهرا علت اینکه ایمان به خدا و روز جزا را از اهل کتاب نفی می‌کند این است که اهل کتاب، توحید و معاد را آن طور که باید معتقد نیستند، هر چند اعتقاد به اصل الوهیت را دارا می‌باشند، نه اینکه علتش این باشد که‌این دو ملت اصلا معتقد به وجود اله نیستند، چون قرآن اعتقاد به وجود اللَّه را از قول خود آنها حکایت می‌کند، گر چه در توراتی که فعلا موجود است اصلا اثری از مساله معاد دیده نمی‌شود. </p> <p>دومین وصفی که برای ایشان ذکر کرده این است که ایشان محرمات خدا را حرام نمی‌دانند ، و همین طور هم هست، زیرا یهود عده‌ای از محرمات را که خداوند در سوره بقره و       <code class="page" rel="9,318"/> نساء و سور دیگر بر شمرده حلال دانسته‌اند، و نصاری خوردن مسکرات و گوشت خوک را حلال دانسته‌اند، و حال آنکه حرمت آن دو در دین موسی (ع) و عیسی (ع) و خاتم انبیاء ( ص) مسلم است. و نیز مال مردم خوری را حلال می‌دانند، هم چنان که قرآن در آیه بعد از آیه مورد بحث آن را به ملایان این دو ملت نسبت داده و می‌فرماید: <span class="aya" rel="9_34" data-words="5-14">إن کثیرا من الأحبار و الرهبان لیأکلون أموال الناس بالباطل</span>.<span class="footnote" rel="1" title="سوره توبه، آیه ۳۴">*</span> و منظور از <em>رسول</em> در جمله‌ <span class="aya" rel="9_29" data-words="13-17">ما حرم الله و رسوله</span> یا رسول خود ایشان است که معتقد به نبوتش هستند، مثل موسی (ع) نسبت به ملت یهود، و عیسی (ع) نسبت به ملت نصاری، که در این صورت معنای آیه این می‌شود: هیچ یک از این دو ملت حرام نمی‌دانند آنچه را که پیغمبر خودشان حرام کرده و معلوم است که می‌خواهد نهایت درجه بی حیائی و تجری ایشان را نسبت به پروردگارشان اثبات کند، و بفرماید با اینکه به حقانیت پیغمبر خودشان اعتراف دارند، معذلک دستورات الهی را با اینکه می‌دانند دستورات الهی است بازیچه قرار داده و به آن بی اعتنایی می‌کنند. </p> <p>و یا منظور از آن، پیغمبر اسلام است، و معنایش این است که اهل کتاب با اینکه نشانهای نبوت خاتم انبیاء را در کتب خود می‌خوانند؟ و امارات آن را در وجود آن جناب مشاهده می‌کنند، و می‌بینند که او پلیدیها را بر ایشان حرام می‌کند و طیبات را برای آنان حلال می‌سازد، و غل و زنجیرهایی که ایشان از عقاید خرافی بدست و پای خود بسته‌اند می‌شکند، و آزادشان می‌سازد معذلک زیر بار نمی‌روند و محرمات او را حلال می‌شمارند . </p> <h3> <span class="title" rel="9_29 9_30 9_31 9_32 9_33 9_34 9_35">مراد از رسول در توصیف اهل کتاب به اینکه آنچه را که خدا و رسول او حرام کرده‌اند حرام نمی‌دانند پیامبر اسلام (ص) می‌باشد</span> </h3> <p> و بنا بر این احتمال، غرض از توصیف آنها به عدم تحریم آنچه که خدا و رسولش حرام کرده‌اند سرزنش ایشان است، و نیز تحریک و تهییج مؤمنین است بر قتال با آنها به علت عدم اعتنا به آنچه که خدا و رسولش حرام کرده‌اند و نیز به علت گستاخی در انجام محرمات و هتک حرمت آنها. </p> <p>و <span class="phrase">چه بسا یک نکته احتمال دوم را تایید کند، و آن این است که اگر منظور از رسول در جمله <em rel="fa_9_29_16-17" data-sentence="82:1012">و رسوله</em> رسول هر امتی نسبت به آن امت باشد-مثلا موسی نسبت به یهود و عیسی نسبت به نصاری رسول باشند-حق کلام این بود که بفرماید: <span class="aya" rel="9_29" data-words="10-17">و لا یحرمون ما حرم الله و رسوله</span> و رسول را به صیغه جمع بیاورد، چون سبک قرآن هم همین اقتضاء را دارد، قرآن در نظائر این مورد عنایت دارد که کثرت انبیاء را به رخ مردم بکشد، مثلا در باره بیم ایشان می‌فرماید:   <code class="page" rel="9,319"/> <span class="aya" rel="4_150" data-words="7-14">و یریدون أن یفرقوا بین الله و رسله</span><span class="footnote" rel="1" title="می‌خواهند میان خدا و فرستادگانش جدایی بیندازند سوره نساء آیه ۱۵۰">*</span> و نیز می‌فرماید: <span class="aya" rel="14_10" data-words="1-6">قالت رسلهم أ فی الله شک</span><span class="footnote" rel="2" title="پیغمبرانشان گفتند آیا در خدا شکی هست؟ سوره ابراهیم آیه ۱۰">*</span> و باز می‌فرماید: <span class="aya" rel="10_13" data-words="9-12">و جاءتهم رسلهم بالبینات</span><span class="footnote" rel="3" title="پیغمبرانشان بینه‌ها برایشان آوردند سوره یونس آیه ۱۳">*</span>.</span> </p> <p>علاوه بر این، نصاری محرمات تورات و انجیل را ترک کردند، نه آنچه را که موسی و عیسی حرام کرده بود، و با این حال جا نداشت که بفرماید ایشان حرام ندانستند آنچه را خدا و رسولش حرام کرده بود. </p> <p>از همه اینها گذشته، اگر انسان در مقاصد عامه اسلامی تدبر کند شکی برایش باقی نمی‌ماند در اینکه قتال با اهل کتاب و واداشتن ایشان به دادن جزیه برای این نبوده که مسلمین و اولیاء ایشان را از ثروت اهل کتاب برخوردار سازد، و وسایل شهوت‌رانی و افسار گسیختگی را برای آنان فراهم نمایدو آنان را در فسق و فجور به حد پادشاهان و رؤسا و اقویای امم برساند. </p> <p>بلکه غرض دین، در این قانون این بوده که حق و شیوه عدالت و کلمه تقوی را غالب، و باطل و ظلم و فسق را زیر دست قرار دهد، تا در نتیجه نتواند بر سر راه حق عرض اندام کند و تا هوی و هوس در تربیت صالح و مصلح دینی راه نیابد و با آن مزاحمت نکند، و در نتیجه یک عده پیرو دین و تربیت دینی و عده‌ای دیگر پیرو تربیت فاسد هوی و هوس نگردند و نظام بشری دچار اضطراب و تزلزل نشود، و در عین حال اکراه هم در کار نیاید، یعنی اگر فردی و یا اجتماعی نخواستند زیر بار تربیت اسلامی بروند، و از آن خوششان نیامد مجبور نباشند، و در آنچه اختیار می‌کنند و می‌پسندند آزاد باشند، اما بشرط اینکه اولا توحید را دارا باشند و به یکی از سه کیش یهودیت، نصرانیت و مجوسیت معتقد باشند و در ثانی تظاهر به مزاحمت با قوانین و حکومت اسلام ننمایند. </p> <p>و این منتها درجه عدالت و انصاف است که دین حق در باره سایر ادیان مراعات نموده. </p> <p>و گرفتن جزیه را نیز برای حفظ ذمه و پیمان ایشان و اداره بنحو احسن خود آنان است، و هیچ حکومتی چه حق و چه باطل از گرفتن جزیه گریزی ندارد، و نمی‌تواند جزیه نگیرد. </p> <p>از همین جا معلوم می‌شود که منظور از محرمات در آیه شریفه، محرمات اسلامی است که خدا نخواسته است در اجتماع اسلامی شایع شود، هم چنان که منظور از <em>دین حق</em> همان دینی است که خدا خواسته است اجتماعات بشری پیرو آن باشند. </p> <p>       <code class="page" rel="9,320"/> در نتیجه منظور از محرمات آن محرماتی خواهد بود که خدا و رسولش محمد بن عبد اللَّه  ( ص) بوسیله دعوت اسلامیش تحریم نموده، و نیز نتیجه آن مقدمات این خواهد شد که اوصاف سه‌گانه‌ای که در آیه مورد بحث ذکر شده به منزله تعلیلی است که حکمت فرمان به قتال اهل کتاب را بیان می‌کند. </p> <p>از همه آنچه که گفته شد وجه فساد این قول که معنا ندارد اهل کتاب محرمات اسلامی را بر خود حرام کنند مگر وقتی که خودشان هم مسلمان شوند، و ما دام که مسلمان نشده‌اند گلایه قرآن بر ایشان وارد نیست به خوبی معلوم می‌گردد. </p> <p>وجه فساد این اشکال این است که واجب نیست که قتال با اهل کتاب برای این باشد که ایشان نیز محرمات اسلامی را بر خود حرام کنند، ما هم این را نگفتیم، بلکه گفتیم منظور این است که زیر دست حکومت اسلامی قرار بگیرند، و جرأت نکنند علنا مرتکب محرمات شوند، و آشکارا شراب بنوشند و گوشت خنزیر بخورند، و کسب نامشروع کنند و خلاصه اینکه نباید تظاهر به فساد نمایند و اگر می‌کنند باید در بین خودشان و به صورت مخفیانه انجام گیرد. </p> <p>و بعید نیست که جمله‌ <span class="aya" rel="9_29" data-words="32-34">و هم صاغرون</span> اشاره به همین معنا باشد، که توضیحش در ذیل خود آن جمله خواهد آمد-ان شاء اللَّه. </p> <h3> <span class="title" rel="9_29 9_30 9_31 9_32 9_33 9_34 9_35">مراد از حق بودن دین، و معنای توصیف اهل کتاب به عدم تدین به دین حق</span> </h3> <p> وصف سومی که از ایشان کرده این است که فرموده: <span class="aya" rel="9_29" data-words="18-22">و لا یدینون دین الحق</span> دین حق را سنت و روش زندگی خود نمی‌گیرند. </p> <p>اضافه کردن دین بر کلمه حق، اضافه موصوف بر صفت نیست تا معنایش آن دینی باشد که حق است، بلکه اضافه حقیقیه است، و منظور آن دینی است که منسوب به حق است، و نسبتش به حق این است که حق اقتضاء می‌کند انسان آن دین را داشته باشد، و انسان را به پیروی از آن دین وادار می‌سازد. </p> <p>و اگر با این حال می‌گوئیم دین، انسان را به حق می‌رساند این گفتار مثل تعبیر به  <em>طریق حق</em> و <em>طریق ضلالت</em> است که به معنای طریقی است که برای حق و یا طریقی است که برای باطل است، و یا به عبارتی دیگر، به معنای طریقی است که غایت و هدف آن حق و یا باطل است. </p> <p>دلیل این معنا نکته‌ای است که از آیه‌ <span class="aya" rel="30_30" data-words="1-17">فأقم وجهک للدین حنیفا فطرت الله التی فطر الناس علیها لا تبدیل لخلق الله ذلک الدین القیم</span><span class="footnote" rel="1" title="توجه خویش به این دین معتدل برقرار کن (دینی که همان) فطرت خدا است که مردم رای بر آن فطرت آفریده، تبدیلی در خلقت خدا نیست این است دین قویم ولی بیشتر مردم نمی‌دانند سوره روم آیه ۳۰">*</span> و همچنین از آیه   <code class="page" rel="9,321"/> <span class="aya" rel="3_19" data-words="1-5">إن الدین عند الله الإسلام</span><span class="footnote" rel="1" title="دین در نزد خدا اسلام است سوره آل عمران آیه ۱۹">*</span> و سایر آیاتی که در این مقوله نازل شده استفاده می‌شود. </p> <p>و آن نکته این است که دین اسلام در عالم کون و خلقت و در عالم واقع، اصلی دارد که رسول خدا (ص) به اسلام (تسلیم) و خضوع در برابر آن دعوت می‌کند، و قرار دادن آن را روشن زندگی و عمل به آن را اسلام و تسلیم در برابر خدای تعالی نامیده است. </p> <p>بنا بر این، اسلام بشر را به چیزی دعوت می‌کند که هیچ چاره‌ای جز پذیرفتن آن و تسلیم و خضوع در برابر آن نیست، و آن عبارتست از خضوع در برابر سنت عملی و اعتباریی که نظام خلقت و ناموس آفرینش، بشر را بدان دعوت و هدایت می‌کند. و بعبارت دیگر اسلام عبارتست از تسلیم در برابر اراده تشریعی خدا که از اراده تکوینی او ناشی می‌شود. </p> <p>و کوتاه سخن، برای حق که واقع و ثابت است، دینی و سنتی است که از آنجا سرچشمه می‌گیرد، هم چنان که برای ضلالت و کجی دینی است که بشر را بدان می‌خواند، اولی پیروی حق است، هم چنان که دومی پیروی هوی، لذا خدای تعالی می‌فرماید: <span class="aya" rel="23_71" data-words="1-9">و لو اتبع الحق أهواءهم لفسدت السماوات و الأرض</span><span class="footnote" rel="2" title="اگر حق پیروی کند هوی و هوس ایشان را هر آینه آسمانها و زمین بر هم می‌خورند و تباه می‌شوند سوره مؤمنون آیه ۷۱">*</span>. </p> <p>پس اگر می‌گوئیم اسلام دین حق است معنایش این است که اسلام سنت تکوین و طریقه‌ای است که نظام خلقت مطابق آن است، و فطرت بشر او را به پیروی آن دعوت می‌کند، همان فطرتی که خداوند بر آن فطرت انسان را آفریده، و در خلقت و آفریده خدا تبدیلی نیست، این است دین استوار. </p> <p>پس خلاصه آنچه که گذشت این شد که اولا ایمان نداشتن اهل کتاب به خدا و روز جزا، معنایش این است که آنها ایمانی که نزد خدا مقبول باشد ندارند. و حرام ندانستن محرمات خدا و رسول را معنایش این است که ایشان در تظاهر به گناهان و منهیات اسلام و آن محرماتی که تظاهر به آن، اجتماع بشری را فاسد و زحمات حکومت حقه حاکم بر آن اجتماع را بی اثر و خنثی می‌سازد پروا و مبالات ندارند. و تدین نداشتن ایشان به دین حق معنایش این است که آنها سنت حق را که منطبق با نظام خلقت و نظام خلقت منطبق بر آن است پیروی نمی‌کنند. </p> <p>و ثانیا جمله‌ <span class="aya" rel="9_29" data-words="2-5">الذین لا یؤمنون بالله...</span> اوصاف سه‌گانه حکمت امر به قتال اهل     <code class="page" rel="9,322"/> کتاب را بیان می‌کند، و با بیان آن مؤمنین را بر قتال با آنان تحریک و تشویق می‌نماید. </p> <p>و ثالثا بدست آمد که منظور از قتال اهل کتاب قتال با همه آنان است نه با بعضی از ایشان، زیرا گفتیم که کلمه <em>من</em> در جمله‌ <span class="aya" rel="9_29" data-words="23-26">من الذین أوتوا الکتاب</span> برای تبعیض نیست. </p> <p> <span class="aya" rel="9_29" data-words="27-34">حتی یعطوا الجزیة عن ید و هم صاغرون</span> </p><h3> <span class="title" rel="9_29"><span class="phrase">معنای <em rel="fa_9_29_29-29" data-sentence="6:100">جزیه</em> و مقصود از صغار اهل کتاب در: <span class="aya" rel="9_29" data-words="32-34">... و هم صاغرون</span></span> </span> </h3> <p> <span class="phrase">راغب در مفردات گفته است کلمه <em rel="fa_9_29_29-29" data-sentence="29:216">جزیه</em> به معنای خراجی است که از اهل ذمه گرفته شود، و بدین مناسبت آن را جزیه نامیده‌اند که در حفظ جان ایشان بگرفتن آن اکتفاء می‌شود<span class="footnote" rel="1" title="مفردات راغب، ماده &lt;em&gt;جزاء&lt;/em&gt;">*</span>.</span> </p> <p>و <span class="phrase">در مجمع البیان گفته است که <em rel="fa_9_29_29-29" data-sentence="27:193">جزیه</em> بر وزن <em>فعلة</em> از ماده <em>جزی، یجزی</em>  گرفته شده، مانند <em>عقده</em> و <em>جلسه</em> ، و این کلمه به معنای جزا و کیفری است که بخاطر باقی ماندن اهل ذمه بر کفر، از ایشان گرفته می‌شود.</span> صاحب مجمع این معنا را به علی بن عیسی نسبت داده است<span class="footnote" rel="2" title="مجمع البیان، ج ۵ ص ۲۱">*</span>. </p> <p>و لیکن کلام راغب مورد اعتماد است، و مطالب سابق ما آن را تایید می‌کند، زیرا در آنجا گفتیم حکومت اسلامی جزیه را به این سبب می‌گیرد که هم ذمه ایشان را حفظ کند و هم خونشان را محترم بشمارد و هم به مصرف اداره ایشان برساند. </p> <p><span class="phrase">راغب در باره کلمه <em rel="fa_9_29_34-34" data-sentence="18:340">صاغر</em> گفته است <em rel="fa_9_29_34-34" data-sentence="84:318">صغر</em> و <em>کبر</em> از اسماء متضادی هستند که ممکن است به یک چیز و لیکن به دو اعتبار اطلاق شوند، زیرا ممکن است یک چیزی نسبت به چیزی کوچک باشد و نسبت به چیز دیگری بزرگ-تا آنجا که می‌گوید: این کلمه اگر به کسر صاد و فتح غین خوانده شود، به معنای صغیر و کوچک است، و اگر به فتح صاد و غین هر دو خوانده شود، به معنای ذلت خواهد بود.</span> و <span class="phrase">کلمه <em rel="fa_9_29_34-34" data-sentence="5:319">صاغر</em> به کسی اطلاق می‌شود که تن به پستی داده باشد، و قرآن آن را در باره آن دسته از اهل کتاب که راضی به دادن جزیه شده‌اند استعمال کرده و فرموده: <span class="aya" rel="9_29" data-words="27-34">حتی یعطوا الجزیة عن ید و هم صاغرون</span><span class="footnote" rel="3" title="مفردات راغب، ماده &lt;em&gt;صغر&lt;/em&gt;">*</span>.</span> </p> <p>از آنچه در صدر آیه مورد بحث از اوصاف سه‌گانه اهل کتاب بعنوان حکمت و مجوز قتال با ایشان ذکر شده، و از اینکه باید با کمال ذلت جزیه بپردازند، چنین برمی‌آید که منظور از ذلت ایشان خضوعشان در برابر سنت اسلامی، و تسلیمشان در برابر حکومت عادله جامعه       <code class="page" rel="9,323"/> اسلامی است. </p> <p>و مقصود این است که مانند سایر جوامع نمی‌توانند در برابر جامعه اسلامی صف آرایی و عرض اندام کنند، و آزادانه در انتشار عقاید خرافی و هوی و هوس خود به فعالیت بپردازند، و عقاید و اعمال فاسد و مفسد جامعه بشری خود را رواج دهند، بلکه باید با تقدیم دو دستی جزیه همواره خوار و زیر دست باشند. </p> <p>پس آیه شریفه ظهور دارد در اینکه منظور از <em>صغار ایشان</em> معنای مذکور است، نه اینکه مسلمین و یا زمامداران اسلام به آنان توهین و بی احترامی نموده و یا آنها را مسخره کنند، زیرا این معنا با سکینت و وقار اسلامی سازگار نیست، هر چند بعضی از مفسرین آیه را بدان معنا کرده‌اند. </p> <p>کلمه <em>ید</em> به معنای دست آدمی است، و به قدرت و نعمت نیز اطلاق می‌شود، حال اگر منظور از آن درآیه شریفه معنای اول باشد، قهرا معنای آیه این می‌شود: تا آنکه جزیه را به دست خود بدهند و اگر منظور از آن معنای دوم باشد، معنای آیه این می‌شود: تا آنکه جزیه را از ترس قدرت و سلطنت شما به شما بدهند، در حالی که ذلیل و زیر دست شمایند و در برابر شما گردن فرازی نمی‌کنند . </p> <p>پس معنای آیه-و خدا داناتر است-این می‌شود: با اهل کتاب کارزار کنید، زیرا ایشان به خدا و روز جزا ایمان نمی‌آورند، ایمانی که مقبول باشد و از راه صواب منحرف نباشد، و نیز آنها محرمات الهی را حرام نمی‌دانند، و به دین حقی که با نظام خلقت الهی سازگار باشد نمی‌گروند، با ایشان کارزار کنید، و کارزار با آنان را ادامه دهید تا آنجا که ذلیل و زبون و زیر دست شما شوند، و نسبت به حکومت شما خاضع گردند، و خراجی را که برای آنان بریده‌اید بپردازند، تا ذلت خود را در طرز ادای آن مشاهده نمایند، و از سوی دیگر با پرداخت آن حفظ ذمه و خون خود و اداره امور خویشتن را تامین نمایند . </p> <p><code class="aya" rel="9_30"/> <span class="aya" rel="9_30" data-words="1-12">و قالت الیهود عزیر ابن الله و قالت النصاری المسیح ابن الله...</span> <span class="phrase">کلمه <em>مضاهاة</em> به معنای مشابهت و هم شکل بودن است، و کلمه <em>افک</em> -بطوری که راغب می‌نویسد-به معنای هر چیزیست که از وجه حقیقی خودش منحرف شده باشد، و بنا به گفته وی معنای <em rel="fa_9_30_25-25" data-sentence="179:155">یؤفکون</em> این است که ایشان در مرحله اعتقاد، از حق بسوی باطل منحرف می‌شوند<span class="footnote" rel="1" title="مفردات راغب، ماده &lt;em&gt;افک&lt;/em&gt;">*</span>.</span> </p> <h3> <span class="title" rel="9_31 9_30 9_29 9_32 9_33 9_34 9_35">معرفی <em>عزیز</em> و بیان اینکه مراد یهود از اینکه گفتند عزیز پسر خدا است چه بوده است</span> </h3> <p> <span class="phrase">کلمه <em rel="fa_9_30_4-4" data-sentence="5:299">عزیر</em> نام همان شخصی است که یهود او را به زبان عبری خود <em>عزرا</em>  می‌خوانند، و در نقل از عبری به عربی این تغییر را پذیرفته است، هم چنان که نام <em>یسوع</em> وقتی از عبری به عربی وارد شده به صورت کلمه <em>عیسی</em> درآمده، و بطوری که می‌گویند کلمه  <em>یوحنا</em> ی عبری در عربی <em>یحیی</em> شده است.</span> </p> <p>و این عزرا همان کسی است که دین یهود را تجدید نمود، و تورات را بعد از آنکه در واقعه بخت النصر پادشاه بابل و تسخیر بلاد یهود و ویران نمودن معبد و سوزاندن کتابهای ایشان بکلی از بین رفت دوباره آن را به صورت کتابی برشته تحریر درآورد. بخت النصر مردان یهود را از دم تیغ گذرانید و زنان و کودکان و مشتی از ضعفای ایشان را با خود به بابل برد و نزدیک یک قرن در بابل بماندند، تا آنکه بابل به دست کورش کبیر پادشاه ایران فتح شد و عزرا نزد وی رفته و برای یهودیان تبعیدی شفاعت نمود. و چون عزرا در نظر کورش صاحب احترام بود، تقاضا و شفاعتش پذیرفته شد و کورش اجازه داد که یهود به بلاد خود باز گردند و توراتشان از نو نوشته شود. و با اینکه نسخه‌های تورات بکلی از بین رفته بود عزرا در حدود سنه 457 قبل از میلاد مسیح مجموعه‌ای نگارش داد و بنام تورات در میان یهود منتشر نمود. </p> <p>صرفنظر از اینکه همین مجموعه هم در زمان <em>انتیوکس</em> پادشاه سوریه و فاتح بلاد یهود، یعنی در حدود سنه 161 قبل از میلاد باز بکلی از بین رفت، حتی مامورین وی تمامی خانه‌ها و پستوها را گشته، و نسخه‌های مجموعه عزرا را یافته و سوزاندند و بطوری که در تاریخ ضبط شده در منزل هر کس می‌دیدند صاحب آن را اعدام و یا جریمه می‌کردند، الا اینکه یهود بهمان جهت که عزرا وسیله برگشت ایشان به فلسطین شد، او را تعظیم نموده و به همین منظور او را پسر خدا نامیدند. حال آیا این نامگذاری مانند نام‌گذاری مسیحیان هست که عیسی را پسر خدا نامیده‌اند و پرتوی از جوهر ربوبیت در او قائلند، و یا او را مشتق از خدا و یا خود خدا می‌دانند، و یا اینکه از باب احترام او را پسر خدا نامیده‌اند، هم چنان که خود را دوستان و پسران خدا خوانده-و به نقل قرآن-گفته‌اند: <span class="aya" rel="5_18" data-words="6-10">نحن أبناء الله و أحباؤه</span> برای ما معلوم نشده، و نمی‌توانیم هیچ یک از این دو احتمال را به ایشان نسبت بدهیم. </p> <p>چیزی که هست ظاهر سیاق آیه بعد از آیه مورد بحث که می‌فرماید: <span class="aya" rel="9_31" data-words="1-12">اتخذوا أحبارهم و رهبانهم أربابا من دون الله و المسیح ابن مریم</span> این است که مرادشان معنای دوم است. </p> <p>بعضی از مفسرین<span class="footnote" rel="1" title="تفسیر المنار جلد ۱۰ ص ۳۲۷">*</span> گفته‌اند: عقیده به اینکه عزیر پسر خدا است کلام پاره‌ای از   <code class="page" rel="9,325"/> یهودیان معاصر رسول خدا (ص) بوده، و تمامی یهودیان چنین اعتقادی ندارند. و اگر قرآن آن را مانند گفتن اینکه: <span class="aya" rel="3_181" data-words="7-12">إن الله فقیر و نحن أغنیاء</span><span class="footnote" rel="1" title="خدا فقیر است و ما توانگریم سوره آل عمران آیه ۱۸۱">*</span>، و همچنین گفتن اینکه: <span class="aya" rel="5_64" data-words="4-6">ید الله مغلولة</span><span class="footnote" rel="2" title="دست خدا بسته است سوره مائده آیه ۶۴">*</span> به همه یهودیان نسبت داده، برای این بوده که بقیه یهودیان هم به این نسبت‌ها راضی بوده‌اند، مثلا هر چند گفتار آخری، کلام بعضی از یهودیان مدینه و معاصر رسول خدا  (ص) بوده، و لیکن سایر یهودیان با آن مخالفت نداشته‌اند، پس در حقیقت همه متفق الرأی بوده‌اند. </p> <h3> <span class="title" rel="9_30 9_29 9_31 9_32 9_33 9_34 9_35">گفتار مسیحیان مبنی بر اینکه عیسی پسر خدا است مشابه گفتار کفار در امم گذشته است</span> </h3> <p> جمله‌ <span class="aya" rel="9_30" data-words="7-12">و قالت النصاری المسیح ابن الله</span> نقل کلامی است که نصاری گفته‌اند و ما در جلد سوم این کتاب در سوره آل عمران در باره کلام ایشان و آنچه متعلق به آن است بحث کردیم. </p> <p>و جمله‌ <span class="aya" rel="9_30" data-words="16-21">یضاهؤن قول الذین کفروا من قبل</span> این معنا را می‌رساند که گفتار مسیحیان مبنی بر اینکه عیسی پسر خدا است شبیه به گفتار کفاری است که در امم گذشته بوده‌اند، و مقصود بت‌پرستان است که بعضی از خدایان خود را پدر خدایان، و برخی را پسر آن دیگری می‌دانستند، و بعضی را الهه مادر و برخی دیگر را اله همسر نام می‌نهادند. و همچنین وثنی‌های هند و چین و مصر قدیم و دیگران که معتقد به ثالوث بودند، ما پاره‌ای از معتقدات آنها را در جلد سوم این کتاب در آنجا که راجع به مسیح گفتگو می‌کردیم نقل نمودیم. </p> <p>و در آنجا گفتیم که رخنه کردن عقاید وثنیت در دین نصاری و یهود، از حقایقی است که قرآن کریم در جمله مورد بحث آن را کشف نموده، و از آن پرده برداشته است. و لذا در عصر حاضر گروهی از محققین بر آن شدند که مندرجات عهدین را با مذاهب بودائیان و برهمانیان تطبیق دهند، و ضمن تحقیق بدست آوردند که معارف انجیل و تورات طابق النعل بالنعل و مو به مو مطابق با خرافات بودائیان و برهمانیان است، حتی بسیاری از داستانها و حکایاتی که در انجیل‌ها موجود است عین همان حکایاتی است که در آن دو کیش موجود است، و در نتیجه برای هیچ محقق و اهل بحثی جای هیچ تردیدی نمی‌ماند که کاشف حقیقی این مطلب و مبتکر آن قرآن کریم و جمله یضاهؤون... است. </p> <p> <span class="aya" rel="9_30" data-words="22-25">قاتلهم الله أنی یؤفکون</span> خداوند با این جمله که نفرین بر ایشان است آیه را ختم کرده. </p> <h3> <span class="title" rel="9_31 9_29 9_30 9_32 9_33 9_34 9_35">معنای <em>احبار</em> و <em>رهبان</em> و اشاره به اینکه بر خلاف نصارا، یهود جدا و واقعا معتقد به فرزندی عزیر برای خدا نبوده‌اند</span> </h3> <p> <span class="aya" rel="9_31" data-words="1-12">اتخذوا أحبارهم و رهبانهم أربابا من دون الله و المسیح ابن مریم</span> کلمه <em>احبار</em> جمع <em>حبر</em> -به فتح اول و هم به کسر آن-به معنای دانشمند است ، و بیشتر در علمای یهود استعمال می‌شود. و کلمه <em>رهبان</em> جمع <em>راهب</em> است، و راهب به کسی گویند که خود را به لباس رهبت و ترس از خدا درآورده باشد، و لیکن استعمال آن در عابدان نصاری غلبه یافته است. </p> <p>و مقصود از اینکه می‌فرماید: بجای خدای تعالی احبار و رهبان را ارباب خود گرفته‌اند این است که بجای اطاعت خدا احبار و رهبان را اطاعت می‌کنند و به گفته‌های ایشان گوش فرا می‌دهند، و بدون هیچ قید و شرطی ایشان را فرمان می‌برند، و حال آنکه جز خدای تعالی احدی سزاوار این قسم تسلیم و اطاعت نیست. </p> <p>و مقصود از اینکه می‌فرماید: و مسیح بن مریم را نیز بجای خدا رب خود گرفته‌اند  این است که آنها-همانطوری که معروف است-قائل به الوهیت مسیح شدند. و در اینکه مسیح را اضافه به مریم کرد، اشاره است به اینکه نصاری در این اعتقاد بر حق نیستند، زیرا کسی که از زنی به دنیا آمده باشد چه شایستگی پرستش را دارد، و از آنجایی که اهل کتاب نحوه اتخاذشان مختلف بود، و اتخاذ هر کدام یک معنای مخصوصی را داشت، لذا نخست اتخاذی را که در هر دو کیش به یک معنا بود ذکر نموده و فرمود: <span class="aya" rel="9_31" data-words="1-8">اتخذوا أحبارهم و رهبانهم أربابا من دون الله</span> و آن گاه اتخاذ مسیحیان را که به معنای دیگری بود بر آن عطف نموده و فرمود <span class="aya" rel="9_31" data-words="9-12">و المسیح ابن مریم</span>. </p> <p>و این طرز کلام هم چنان که دلالت بر اختلاف معنای اتخاذ در یهود و نصاری دارد بی دلالت بر این هم نیست که اعتقاد یهود به پسر خدا بودن عزیر غیر از اعتقاد مسیحیان به پسر خدا بودن عیسی است، اعتقاد یهودیان از باب صرف تعارف و احترام است، ولی اعتقاد مسیحیان در باره مسیح جدی و به نوعی حقیقت است، و این دلالت از اینجاست که آیه شریفه از اینکه عزیر را به جای خدا رب خود خوانده‌اند سکوت کرده، و بجای آن تنها بذکر ارباب گرفتن احبار و رهبان اکتفاء کرده و این شامل عزیر هم می‌شود، یعنی می‌فهماند که یهود چنین اطاعتی از عزیر هم می‌کرده‌اند چون عزیر یا پیغمبر بوده و ایشان با احترام از وی، و او را پسر خدا خواندن رب خود اتخاذش نموده و اطاعتش می‌کرده‌اند، و یا بخاطر اینکه از علمای ایشان بوده و به ایشان احسانی کرده که از هیچ کس دیگری ساخته نبوده است. و اما مسیح از آنجایی که پسر خدا بودنش به معنای صرف تعارف و احترام نبوده لذا آن را جداگانه ذکر کرد. </p> <h3> <span class="title" rel="9_31 9_29 9_30 9_32 9_33 9_34 9_35">اطاعت بدون قید و شرط و بالاستقلال همان عبادت و پرستش است و مختص به خدای سبحان می‌باشد</span> </h3> <p> <span class="aya" rel="9_31" data-words="13-23">و ما أمروا إلا لیعبدوا إلها واحدا لا إله إلا هو</span> این جمله، جمله‌ای است حالیه، و معنایش این است که یهود و نصاری برای خود رب‌هایی اتخاذ کردند، در حالی که مامور نبودند مگر به اینکه خدا را بپرستند. </p> <p>و این کلام، دلالت بر چند مطلب دارد، اول اینکه همانطوری که عبادت هر چیز مساوی با اعتقاد به ربوبیت او است، همچنین اطاعت بدون قید و شرط هر چیز نیز مساوی با رب دانستن آن چیز است، پس طاعت هم وقتی بطور استقلال باشد خود، عبادت و پرستش است و لازمه این معنا این است که شخص مطاع را بدون قید و شرط و بنحو استقلال اله بدانیم، زیرا اله آن کسی است که سزاوار عبادت باشد، و جمله مورد بحث بر همه اینها دلالت دارد، زیرا با اینکه ظاهر کلام اقتضاء داشت که بفرماید: و ما امروا الا لیتخذوا ربا واحدا <em>بجای </em> رب <em>کلمه</em> اله را بکار برد، تا بفهماند اتخاذ رب بوسیله اطاعت بدون قید و شرط، خود عبادت است، و رب را معبود گرفتن همان اله گرفتن است، چون اله به معنای معبود است -دقت فرمائید. </p> <p>دوم اینکه هر جا در کلام مجید به عبادت خدای واحد دعوت کرده و مثلا فرموده: <span class="aya" rel="21_25" data-words="12-16">لا إله إلا أنا فاعبدون</span><span class="footnote" rel="1" title="معبودی جز من نیست پس مرا عبادت کنید سوره انبیاء آیه ۲۵">*</span> و یا فرموده: <span class="aya" rel="26_213" data-words="1-6">فلا تدع مع الله إلها آخر</span><span class="footnote" rel="2" title="پس مخوان با خدا معبودی دیگر را سوره شعراء آیه ۲۱۳">*</span> و امثال آن، همانطوری که مرادش عبادت نکردن غیر خدا به معنای متعارف در عبادت خدا است، همچنین مقصودش نهی از اطاعت غیر او نیز هست، زیرا در آیه مورد بحث می‌بینیم وقتی می‌خواهد یهود و نصاری را در اطاعت بدون قید و شرط احبار و رهبان خود مؤاخذه نماید، می‌فرماید: و حال آنکه مامور نبودند مگر بعبادت معبودی واحد، که جز او معبودی نیست . </p> <p>و بر همین معنا دلالت می‌کند آیه شریفه‌ <span class="aya" rel="36_60" data-words="1-7">أ لم أعهد إلیکم یا بنی آدم...</span><span class="footnote" rel="3" title="آیا با شما ای بنی آدم عهد نکردم که شیطان را نپرستید که او شما را دشمنی آشکار است و اینکه مرا بپرستید این است صراط مستقیم سوره یس آیه ۶۱">*</span> زیرا مقصود از عبادت شیطان اطاعت او است، و این بحث، بظاهر یک بحث است لیکن هزار بحث از آن منشعب می‌شود. </p> <p>جمله‌ <span class="aya" rel="9_31" data-words="20-23">لا إله إلا هو</span> کلمه توحیدی را که جمله‌ <span class="aya" rel="9_31" data-words="13-19">و ما أمروا إلا لیعبدوا إلها واحدا</span> متضمن بود تتمیم می‌کند، چه بسیاری از بت‌پرستان با اینکه معتقد بوجود آلهه بسیاری بودند، لیکن در عین حال یک اله را می‌پرستیدند. بنا بر این گفتن اینکه جز اله واحدی را نپرستید،       <code class="page" rel="9,328"/> کافی نیست و توحید را نمی‌رساند، و باید اضافه کرد آن الهی را باید پرستید که جز او الهی نیست. </p> <p>این دو معنا از عبادت را خدای تعالی در آیه‌ <span class="aya" rel="3_64" data-words="1-35">قل یا أهل الکتاب تعالوا إلی کلمة سواء بیننا و بینکم ألا نعبد إلا الله و لا نشرک به شیئا و لا یتخذ بعضنا بعضا أربابا من دون الله فإن تولوا فقولوا اشهدوا بأنا مسلمون</span><span class="footnote" rel="1" title="بگو ای اهل کتاب بیائید بسوی کلمه‌ای که میان ما و شما (نه مشرکین) عادلانه است،  (و آن این است که) جز خدای تعالی کسی و چیزی را نپرستیم و چیزی را برای او شریک نگیریم، و بعضی از ما بعضی دیگر را پروردگار ندانیم،  (ای مسلمانان) اگر پشت کردند بگوئید (اعراض شما ما را از راه حقی که پیش گرفته‌ایم منصرف نمی‌کند) گواه باشید که ما بر اسلام خود پایداریم سوره آل عمران آیه ۶۴">*</span> جمع نموده، و اضافه کرده است که باید عبادت را بهر دو معنایش به خدای تعالی اختصاص داد، و اختصاص دادن آن به خدا همان اسلام و تسلیم در برابر اوست که هیچ انسانی از آن مفری ندارد. </p> <p> <span class="aya" rel="9_31" data-words="24-26">سبحانه عما یشرکون</span> این جمله تقدیس و تنزیه خدای تعالی است از شرک و نواقصی که اعتقاد به ربوبیت احبار و رهبان، و همچنین ربوبیت مسیح مستلزم آنست. </p> <p>آیه مورد بحث بمنزله بیان علت مطلبی است که در اولین آیه از آیات مورد بحث یعنی آیه <span class="aya" rel="9_29" data-words="2-9">الذین لا یؤمنون بالله و لا بالیوم الآخر</span> بیان شده بود، زیرا گرفتن اله و یا آلهه بجای خدای سبحان، با ایمان به او و ایمان به روز جزا که در آن ملکی جز ملک خدا نیست جمع نمی‌شود. </p> <h3> <span class="title" rel="9_32">لطافت تعبیر از حال اهل کتاب به: <span class="aya" rel="9_32" data-words="1-6">یریدون أن یطفؤا نور الله بأفواههم</span> </span> </h3> <p> <code class="aya" rel="9_32"/> <span class="aya" rel="9_32" data-words="1-6">یریدون أن یطفؤا نور الله بأفواههم...</span> کلمه <em>اطفاء</em> به معنای خاموش کردن آتش و یا نور است، و حرف <em>باء</em> در کلمه  <em>بافواههم</em> برای آلت و یا سببیت است. </p> <p>و اگر فرموده: <em>با دهن‌هایشان</em> برای این است که معمولا چراغ را با دهن خاموش می‌کنند. در مجمع البیان در این باره گفته است: این تعبیر از تعبیرات عجیب است، زیرا با همه کوتاهیش هم مطلب را رسانده، و هم شان اهل کتاب را تحقیر و نقشه‌های آنان را کور و ضعیف معرفی کرده است، چون دهن‌ها تنها حریف خاموش کردن چراغ‌ها و نورهای ضعیفند، نه نورهای بزرگ همچون آفتاب، و نورهای بزرگتر از آن<span class="footnote" rel="2" title="مجمع البیان، ج ۵ ص ۲۴">*</span>. </p> <p>زمخشری نیز در تفسیر کشاف خود گفته: این آیه حال اهل کتاب را در باطل کردن نبوت خاتم الانبیاء بوسیله تکذیب مثل زده به حال کسی که می‌خواهد نور عظیمی را که همه آفاق را فرا گرفته، و خدا هم اراده کرده که روز به روز پرتوش بیشتر شود تا در اشراق و پرتو     <code class="page" rel="9,329"/> افکنی به نهایت درجه برسد، با فوت دهنش خاموش کند<span class="footnote" rel="1" title="تفسیر الکشاف، ج ۲ ص ۲۶۵">*</span> و ما اضافه می‌کنیم این معنا را که آیه شریفه هم حال دعوت اسلامی را بیان می‌کند، و آن را نوری عالم آرا معرفی می‌نماید، و هم اینکه وعده و نوید می‌دهد به اینکه خدای تعالی بزودی نور خود را به حد کمالش می‌رساند. </p> <p><code class="aya" rel="9_33"/> <span class="aya" rel="9_33" data-words="1-16">هو الذی أرسل رسوله بالهدی و دین الحق لیظهره علی الدین کله و لو کره المشرکون</span>  <span class="phrase"><em rel="fa_9_33_5-5" data-sentence="0:153">هدی</em> به معنای هدایت الهیی است که رسول خود را با آن مقارن و همراه داشت، و منظور از <em>دین حق</em> دین اسلام و عقاید و احکام آنست که با واقع و حق انطباق دارد.</span> </p> <p>معنای آیه این است که: خدا آن کسی است که رسول خود محمد (ص) را با هدایت-و یا با آیات و معجزات-و با دینی فرستاد که با فطرت و حقیقت آفرینش منطبق است، فرستاد تا آن را بر سایر ادیان غلبه دهد هر چند مشرکان نخواهند و ناراحت شوند. </p> <p><span class="phrase">از این معنا بخوبی بدست می‌آید، ضمیری که در <em rel="fa_9_33_9-9" data-sentence="43:228">لیظهره</em> است به دین حق بر می‌گردد، و متبادر از سیاق آیه هم همین است، پس اینکه بعضی احتمال داده‌اند که ضمیر مذکور به رسول برگردد، و معنای آیه این باشد که: تا وی را بر دشمنان غلبه دهد، و همه معالم دین را به وی بیاموزد احتمال بس بعیدی است.</span> </p> <h3> <span class="title" rel="9_29 9_30 9_31 9_32 9_33 9_34 9_35">مسلمین نباید در امر جنگ با اهل کتاب سستی و نگرانی به خود راه دهند زیرا خدا خواسته است دین اسلام غالب آید، پس هر فتنه‌ای بر پا شود به نفع ایشان تمام خواهد شد</span> </h3> <p> این دو آیه مؤمنین را تحریض بر قتال با اهل کتاب کرده، و اشاره‌ای که به وجوب و ضرورت این قتال نموده بر کسی پوشیده نیست، برای اینکه این دو آیه دلالت دارند بر اینکه خدای تعالی خواسته است دین اسلام در عالم بشریت انتشار یابد، و معلوم است که چنین امری به سعی و مجاهده نیازمند است، و چون اهل کتاب سد راه پیشرفت اسلام شده و می‌خواستند با دهن‌های خود این نور را خاموش کنند، لذا هیچ چاره‌ای جز قتال با آنان نبود، مخالفین خواسته خدا یا باید از بین بروند، و یا زیر دست حکومت مسلمین باشند و جزیه دهند. و نیز از آنجایی که خدای تعالی خواسته است این دین بر سایر ادیان غالب آید لذا مسلمانان باید بدانند که هر فتنه‌ای بپا شود-به مشیت خدا-به نفع ایشان و به ضرر دشمنان ایشان تمام خواهد شد و با اینحال دیگر سزاوار نیست که سستی و نگرانی به خود راه داده و در امر قتال کوتاه بیایند، زیرا باید بدانند که اگر ایمان داشته باشند خدا خواسته دست بالا قرار گیرند. </p> <p><code class="aya" rel="9_34"/> <span class="aya" rel="9_34" data-words="1-19">یا أیها الذین آمنوا إن کثیرا من الأحبار و الرهبان لیأکلون أموال الناس بالباطل و یصدون عن سبیل الله</span> ظاهرا این آیه اشاره است به توضیح جمله‌ای که در اول آیات مورد بحث بود و   <code class="page" rel="9,330"/> می‌فرمود: <span class="aya" rel="9_29" data-words="10-22">و لا یحرمون ما حرم الله و رسوله و لا یدینون دین الحق</span> و آن را تا حدی تشریع می‌کند، هم چنان که آیه مورد بحث به منزله توضیح است برای جمله‌ <span class="aya" rel="9_29" data-words="2-9">الذین لا یؤمنون بالله و لا بالیوم الآخر</span>. </p> <h3> <span class="title" rel="9_29 9_34 9_30 9_31 9_32 9_33 9_35">اشاره به اهمیت اقتصادیات در نظام بشری و وجه اینکه از میان گناهان احبار و رهبان <em>اکل مال به باطل</em> ذکر شده است</span> </h3> <p> و جمله‌ <span class="aya" rel="9_29" data-words="10-12">و لا یحرمون...</span> را آیه‌ <span class="aya" rel="9_34" data-words="5-14">إن کثیرا من الأحبار و الرهبان لیأکلون أموال الناس بالباطل</span> نیز توضیح می‌دهد، و آن را به روشن‌ترین مصداقش و مهمترین آنها از نظر تاثیر در تباهی مجتمع بشری و ابطال غرض و هدفی که دین در بشر دارد بیان می‌کند. </p> <p>پس، قرآن کریم هر چند در سوره بقره، نساء، مائده و غیر آن، برای اهل کتاب و مخصوصا برای یهود جرائم و گناهان بسیاری بطور مفصل برشمرده، و لیکن در این آیه متعرض جرائم و تعدیات مالی آنان شده، چون اولا تعدی به حقوق مالی مردم در میان گناهان اهمیت خاصی دارد، و ثانیا در مقامی که گفتگو از تباه‌کاری‌های ایشان نسبت به مجتمع بشری صالح است ذکر اینگونه جرائم از ایشان مناسبت دارد، زیرا با نشان دادن تعدیات آنان به خوبی ثابت می‌شود که اگر زمام حکومت بشر به دست اهل کتاب بیفتد، چه بر سر بشر خواهد آمد. آری، هیچ جرم و گناهی بقدر تعدی به حقوق مردم، جامعه را فاسد نمی‌سازد. </p> <p>زیرا مهم‌ترین چیزی که جامعه انسانی را بر اساس خود پایدار می‌دارد، اقتصادیات جامعه است که خدا آن را مایه قوام اجتماعی قرار داده، و ما اگر انواع گناهان و جرائم و جنایات و تعدیات و مظالم را دقیقا آمارگیری کنیم و به جستجوی علت آن بپردازیم خواهیم دید که علت بروز تمامی آنها یکی از دو چیز است: یا فقر مفرطی است که انسان را به اختلاس اموال مردم از راه سرقت، راهزنی، آدم‌کشی، گرانفروشی، کم‌فروشی، غصب و سایر تعدیات وادار می‌کند، و یا ثروت بی حساب است که انسان را به اسراف و ول خرجی در خوردن، نوشیدن، پوشیدن، تهیه سکنی و همسر، و بی بند و باری در شهوات، هتک حرمتها، شکستن قرقها و تجاوز در جان، مال و ناموس دیگران وامی‌دارد. </p> <p>و همه این مفاسد که از این دو ناحیه ناشی می‌شود هر یک به اندازه خود تاثیر مستقیمی در اختلال نظام بشری دارد، نظامی که باید حیازت اموال و جمع‌آوری ثروت و احکام مجعول برای تعدیل جهات مملکت و جدا ساختن آن از خوردن مال به باطل را ضمانت کند، وقتی این نظام مختل گردد و هر کس به خود حق دهد که هر چه بدستش می‌رسد تصاحب کند، و از هر راهی که برایش ممکن باشد ثروت جمع نماید قهرا سنخ فکرش چنین می‌شود که از هر راهی که ممکن شد باید مال جمع‌آوری کرد چه مشروع و چه نامشروع، و بهر وسیله شده باید غریزه جنسی را اقناع و اشباع کرد چه مشروع و چه نامشروع، و هر چند به<code class="page" rel="9,331"/> جاهای باریک هم بکشد. </p> <p>و پر واضح است که وقتی کار بدینجا بکشد شیوع فساد و انحطاطهای اخلاقی چه بلائی بر سر اجتماع بشری درمی‌آورد، محیط انسانی را به صورت یک محیط حیوانی پستی در می‌آورد که جز شکم و شهوت هیچ همی در آن یافت نمی‌شود، و به هیچ سیاست و تربیتی و با هیچ کلمه حکمت‌آمیز و موعظه‌ای نمی‌شود افراد را کنترل نمود. </p> <p>و شاید همین جهت باعث بوده که در آیه مورد بحث از میان همه گناهان تنها مساله اکل مال به باطل آنهم از ناحیه احبار و رهبان که خود را مربی امت و مصلح اجتماع قلمداد می‌کنند ذکر شود. </p> <h3> <span class="title" rel="9_34 9_29 9_30 9_31 9_32 9_33 9_35">مواردی از تعدیات مالی کشیشان</span> </h3> <p> بعضی از خود مسیحیان مواردی چند از تعدیات کشیشان را برشمرده‌اند از آن جمله: پیشکش‌هایی را که مریدها، بخاطر ظاهر عابد، و زاهدنمای ایشان تقدیم می‌دارند، رباخواری و مصادره اموال مخالفین، رشوه‌خواری در قضا و داوری، فروختن قباله‌های مغفرت و بهشت و امثال آن. </p> <p>و ظاهرا مقصودش از کلمه <em>و امثال آن</em> امثال رشوه خواری در قضاوت است هم چنان که در داستان رشوه‌خواری ایشان در تفسیر آیه‌ <span class="aya" rel="5_41" data-words="1-9">یا أیها الرسول لا یحزنک الذین یسارعون فی الکفر...</span><span class="footnote" rel="1" title="سوره مائده آیه ۴۱">*</span> در جلد پنجم این کتاب نیز گذشت. و اگر هیچ یک از تعدیات فوق را نداشته باشند، تنها فروختن قباله‌های مغفرت برای رسوایی و ملامت ایشان کافی است. </p> <p>و اما اینکه گفتند: مریدها بخاطر تظاهری که کشیشان در زهد و عبادت دارند به آنان علاقه و محبت پیدا می‌کنند، و آن گاه پیشکشهایی تقدیم می‌دارند و به موقوفات و وصیت‌ها و خیرات و مبرات عمومی اختصاصشان می‌دهند، این گونه موارد جزو اکل مال به باطل نیست، و همچنین مساله رباخواری، زیرا رباخواری اختصاص به کشیشها ندارد، بلکه قرآن کریم آن را به عموم مسیحیان نسبت می‌دهد، و می‌فرماید: <span class="aya" rel="4_161" data-words="1-7">و أخذهم الربوا و قد نهوا عنه</span><span class="footnote" rel="2" title="و ربا گرفتنشان با اینکه از آن نهی شده بودند سوره نساء آیه ۱۶۱">*</span> و نیز می‌فرماید: <span class="aya" rel="5_42" data-words="1-4">سماعون للکذب أکالون للسحت</span><span class="footnote" rel="3" title="آنها بسیار دروغگو و بسیار حرام خوارند سوره مائده آیه ۴۲">*</span>. </p> <p>در آیه مورد بحث گفتگو از انحرافات عموم مسیحیت نیست، بلکه آیه شریفه تنها آن تعدیاتی را متعرض است که مخصوص به کشیشان است. </p> <p>       <code class="page" rel="9,332"/> چیزی که هست حق مطلب این است که زعمای یک امت دینی مربیانشان در اینکه چگونه باید به امر عبودیت بپردازند و خلاصه آن افراد انگشت‌شماری که مدعی اصلاح دلها و عملهای مردمند و خود را نگهبانانی می‌دانند که هر وقت مردم از راه حق بسوی باطل منحرف شدند دوباره به راه حق سوقشان دهند، چون بنا حق این ادعا را کردند لذا آنچه که از این راه به جیب زدند و جمع آوری کردند همه سحت و حرام بوده نه هیچ دینی آن را مباح و مشروع می‌داند و نه هیچ عقلی. </p> <p>و اما اینکه گفتیم جمله‌ <span class="aya" rel="9_34" data-words="15-19">و یصدون عن سبیل الله</span> توضیح جمله‌ <span class="aya" rel="9_29" data-words="18-22">و لا یدینون دین الحق</span> است، و آن نکته این بود که گفتیم این اوصاف در مقام بیان این جهت است که صفات و اعمال احبار و رهبانان مایه فساد جامعه انسانی است، و سد راه حکومت عادله دینی است، و نمی‌گذارد آن حکومت بغرض و هدفش که همانا اصلاح مردم و بوجود آوردن جامعه زنده فعال و رسانیدن افراد آن به سعادت فطریشان است نائل شود. </p> <p>و به همین جهت از میان همه مفاسدی که متدین نبودن ایشان به دین حق داشت، تنها آن مفسده‌ای را بیان کرد که در تباهی اجتماع صالح از همه مهم‌تر بود، و آن، جلوگیری ایشان از راه خدا و بازداشتن مردم از پیروی آن بود، زیرا ایشان با تمام امکانات و قدرت خود چه علنی و چه پنهانی در باره دین حق و راه خدا کارشکنی می‌کردند، و دائما در این عمل اصرار و پا فشاری می‌نمودند، و این نه تنها در عهد رسول اسلام بود، بلکه از آن روز تا کنون کار ایشان نقشه‌ریزی علیه اسلام بوده و هست. <span class="aya" rel="9_34" data-words="20-34">و الذین یکنزون الذهب و الفضة و لا ینفقونها فی سبیل الله فبشرهم بعذاب ألیم</span> <span class="phrase">راغب در مفردات می‌گوید: کلمه <em>کنز</em> به معنای روی هم نهادن مال و نگهداری آن است و در اصل از کنز خرما گرفته شده و زمان کنز، آن فصلی است که در آن خرما ذخیره می‌شود، و <em>ناقة کناز</em> آن شتری است که گوشت بدنش روی هم انباشته شده، و به عبارت ساده‌تر چاق باشد، و <em rel="fa_9_34_21-21" data-sentence="265:218">یکنزون</em> در جمله‌ <span class="aya" rel="9_34" data-words="20-25">و الذین یکنزون الذهب و الفضة</span> به معنای انباشتن و ذخیره کردن است<span class="footnote" rel="1" title="مفردات راغب، ماده &lt;em&gt;کنز&lt;/em&gt;">*</span>.</span> </p> <p>پس در همه موارد استعمال این کلمه، یک معنا نهفته است، و آن نگهداری و ذخیره مال و خودداری از این است که در میان مردم جریان پیدا کند و زیادتر شود، و انتفاع از آن   <code class="page" rel="9,333"/>عمومی‌تر گردد، یکی از آن با دادنش منتفع شود، و دیگری با گرفتن آن و سومی با عمل کردن روی آن. و این عمل یعنی کنز و ذخیره کردن مال، در سابق به صورت دفینه کردن آن صورت می‌گرفته چون بانک و مخازن عمومی در کار نبوده، ناگزیر می‌شدند برای آنکه سوء قصدی بدان نشود آن را در زمین دفن کنند. </p> <p>این آیه هر چند از جهت نظم لفظی با آیات قبل که اهل کتاب را مذمت می‌کرد و احبار و رهبان ایشان را در خوردن مال مردم به باطل و جلوگیری از راه خدا توبیخ می‌نمود متصل می‌باشد، الا اینکه در لفظ و ظاهر آن هیچ دلیلی نیست که دلالت کند بر اینکه در خصوص اهل کتاب نازل شده باشد. </p> <p>پس نمی‌توان گفت که آیه شریفه فقط در باره اهل کتاب نازل شده، و تنها احتکار پول و حبس آن را بر ایشان حرام کرده، و اما مسلمانان می‌توانند طلا و نقره‌ها را رویهم انباشته نموده و هر طور که بخواهند در اموال خود رفتار نمایند. </p> <p>بلکه آیه شریفه عموم احتکار کنندگان را به عذاب شدیدی تهدید می‌کند، و در جمله <span class="aya" rel="9_34" data-words="26-31">و لا ینفقونها فی سبیل الله</span> کنز و احتکار را توضیح می‌دهد و می‌فهماند آن احتکاری مبغوض خدا است که مستلزم خودداری از انفاق در راه او باشد، و در مواردی که وظیفه انفاق آن مال در راه خدا است، انسان را از انجام آن منع کند. </p> <h3> <span class="title" rel="9_34 9_35 9_29 9_30 9_31 9_32 9_33">حکم حرمت کنز و احتکار ذهب و فضه مخصوص به اهل کتاب نیست و معنای انفاق در راه خدا انفاق در مصالح و ضروریات دینی و اجتماعی است</span> </h3> <p> و بطوری که از کلام خود خدای تعالی برمی‌آید انفاق در راه خدا عبارتست از آن انفاقی که قوام دین بر آن است، بطوری که اگر در آن مورد انفاق نشود بر اساس دین لطمه وارد می‌آید، مانند انفاق در جهاد و در جمیع مصالح دینی که حفظش واجب است، و همچنین آن شؤون اجتماعی مسلمین که با زمین ماندنش شیرازه اجتماع از هم گسیخته می‌گردد، و نیز حقوق مالی واجبی که دین آن را به منظور تحکیم اساس اجتماع تشریع کرده، پس اگر کسی با وجود احتیاج اجتماع بهزینه، در باره حوایج ضروریش سرمایه و نقدینه را احتکار و حبس کند او نیز از کسانی است که در راه خدا انفاق نکرده و باید منتظر عذابی دردناک باشد، چون او خود را بر خدایش مقدم داشته، و احتیاج موهوم و احتمالی خود و فرزندانش را بر احتیاج قطعی و ضروری اجتماع دینی برتری داده است. </p> <p>این معنا از نکته‌ای که در آیه بعدی است استفاده می‌شود، زیرا در آنجا می‌فرماید:  <span class="aya" rel="9_35" data-words="14-17">هذا ما کنزتم لأنفسکم-</span> این عذاب همان پولهایی است که برای خود گنجینه کرده بودید و از این تعبیر به خوبی برمی‌آید که‌توجه عذاب و عتاب بر آنان بخاطر این است که خود را در حوایجی که از آن بیمناک بودند بر خدا و راه او که همان حیات جامعه انسانی در دنیا و آخرت<code class="page" rel="9,334"/> است مقدم داشتند. </p> <p>علاوه بر اینکه به مصالح حیات اجتماع لطمه زده‌اند، به خدا و رسول هم خیانت کرده‌اند، زیرا مال را از نظر زمامدار اجتماع پنهان نموده‌اند، در نتیجه در یک گوشه اجتماع مال فراوانی دفن و روی هم انباشته شده، در حالی که در گوشه‌های دیگر اجتماع احتیاج ضروری به پول، حیات اجتماع را تهدید می‌کند. </p> <p>و اگر صاحب مال، ثروت خود را از نظر حاکم و زمامدار پنهان نمی‌داشت و در دست افراد به گردش و جریان می‌انداخت در چنین موقع حساسی که یگانه راه علاج و تنها وسیله حاجت پول است زمامدار آن پول را می‌گرفت و حاجت اجتماع را برمی‌آورد، پس او با این عمل خود به خدا و رسول نیز خیانت کرده است. </p> <p>پس نهی آیه شریفه نهی از داشتن پول نیست بلکه نهی از حبس آن است، چون اسلام مالکیت اشخاص را از حیث کمیت محدود نکرده و حتی اگر شخص مفروض هزارها برابر آن دفینه ثروت می‌داشت ولی آن را حبس نمی‌کرد، بلکه آن را در معرض جریان قرار می‌داد، اسلام هیچ عتابی به او نداشت. </p> <p>چون با جریان ثروت او، هم خود او استفاده می‌کرد و هم دیگران از آن بهره‌مند می‌شدند، و در عین اینکه در راه خدا انفاق نمی‌کرد خائن به خدا و رسول بشمار نمی‌رفت، زیرا ثروت خود را در مرأی و منظر همه قرار داده بود بطوری که اگر زمامدار مسلمین احتیاج ضروری پیدا می‌کرد می‌توانست به او بگوید فلان مقدار در راه خدا انفاق کن. </p> <p>پس معلوم شد که آیه شریفه ناظر است به آن گنجی که صاحبش را از انفاق در حقوق مالیه واجب باز بدارد. البته همانطور که گفتیم منظور از انفاق تنها دادن زکات نیست بلکه معنای اعمی است که هم زکات را شامل می‌شود و هم حوایج ضروری جامعه را از قبیل جهاد و دفاع و حفظ جانها از هلاکت و امثال آن. </p> <p>و اما انفاقهای مستحبّ از قبیل توسعه بر خانواده و دادن بیش از حد ضرورت به فقراء و امثال آن، هر چند ممکن است از نظر ما انفاق در راه خدا شمرده شود لیکن از خود ادله‌ای که استحباب این گونه انفاقات را اثبات می‌کند برمی‌آید که اینگونه انفاقها انفاق در راه خدا که مورد نظر آیه مورد بحث است نیست، و وقتی این انفاق، انفاق در راه خدا نباشد ترک آن و جمع کردن مال در صورت نبودن موارد ضروری انفاق، کنز شمرده نمی‌شود، و نیز مورد نهی آیه شریفه نخواهد بود، پس منحصرا کنز ممنوع و مورد نهی عبارت می‌شود از خرج نکردن در موارد ضرورت. <code class="page" rel="9,335"/> این بود آنچه که آیه شریفه بر آن دلالت داشت، و چون مشتمل است بر پاره‌ای از مسائل کلامی لذا مفسرین در این آیه مشاجره‌هایی بس طولانی کرده‌اند که ما آنها را به زودی (بعد از بحث روایتی آیات مورد بحث) در یک فصل جداگانه‌ای ایراد خواهیم نمود-ان شاء اللَّه. و جمله <span class="aya" rel="9_34" data-words="32-34">فبشرهم بعذاب ألیم</span> که وعده عذابست به حرمت شدید کنز دلالت می‌کند. </p> <p><code class="aya" rel="9_35"/> <span class="aya" rel="9_35" data-words="1-13">یوم یحمی علیها فی نار جهنم فتکوی بها جباههم و جنوبهم و ظهورهم...</span> کلمه <em>احماء</em> به معنای داغ کردن هر چیز است بطوری که حس آدمی از احساس آن ناراحت شود، و اگر با <em>علی</em> متعدی شده و گفته شود: <span class="aya" rel="9_35" data-words="2-3">یحمی علیها</span> این معنا را می‌دهد که آتش بر آن چیز افروخته می‌شود تا داغ گردد. و <span class="phrase">کلمه <em>کی</em> -که کلمه <em rel="fa_9_35_7-7" data-sentence="26:89">تکوی</em> مشتق از آن است-عبارت است از الصاق چیز داغ به بدن (که در فارسی آن را داغ نهادن می‌گویند.)</span> پس معنای آیه این است که: این عذابی که ما دفینه کنندگان ثروت را از آن بیم دادیم و بر آن تهدیدشان کردیم، وقوعش در روزی است که در آتش جهنم بر آن پولهای دفینه شده دمیده می‌شود تا سرخ گردد، آن گاه با همانها پیشانیها و پشت و پهلوی ایشان را داغ می‌کنند، و در آن موقع به ایشان گفته می‌شود این همان پولهایی است که برای روز مبادای خود جمع کرده بودید، اینک همانها را بچشید، زیرا اینها همانها است که امروز به صورت عذاب درآمده و شما را شکنجه می‌دهد . </p> <p>و بعید نیست علت اینکه از میان همه اعضاء، پیشانی و پشت و پهلو را نام برد این باشد که اینان در برابر پول خضوع می‌نموده آن را سجده می‌کردند، و سجده با پیشانی صورت می‌گیرد، و پول را پشت و پناه و مایه دلگرمی خود می‌دانستند، و پناه بردن به چیزی با پهلو انجام می‌شود، و بر آن تکیه می‌کردند، و اتکاء با پشت صورت می‌گیرد، البته مفسرین دیگر در این باره نکته‌های دیگری ذکر کرده‌اند و خدا داناتر است. </p> <h3>بحث روایتی</h3> <p> در کافی به سند خود از حفص بن غیاث از امام صادق (ع) روایت کرده که در حدیث شمشیرها که از پدر بزرگوارش نقل کرده فرموده: و اما شمشیرهای سه‌گانه‌ای که کشیده شده یکی شمشیری است که علیه مشرکین عرب بکار می‌رود، و دلیل لزوم بکار بردنش آیه‌ <span class="aya" rel="9_5" data-words="5-8">فاقتلوا المشرکین حیث وجدتموهم</span> است. </p> <p>فرمود: شمشیر دوم شمشیری است که علیه اهل ذمه بکار می‌رود، و دلیل لزوم بکار<code class="page" rel="9,336"/> بردن آن آیه‌ <span class="aya" rel="9_29" data-words="1-34">قاتلوا الذین لا یؤمنون بالله و لا بالیوم الآخر و لا یحرمون ما حرم الله و رسوله و لا یدینون دین الحق من الذین أوتوا الکتاب حتی یعطوا الجزیة عن ید و هم صاغرون</span> است که ناسخ آیه‌ <span class="aya" rel="2_83" data-words="21-24">و قولوا للناس حسنا</span> می‌باشد، پس از اهل کتاب هر کس که در کشور اسلامی باشد از او پذیرفته نیست مگر جزیه دادن و یا کشته شدن، و در صورت قتال، اموالشان غنیمت مسلمین، و زن و بچه‌هایشان اسرای آنان خواهد بود و اگر چنانچه حاضر به پرداخت جزیه شدند البته در آن صورت بر ما مسلمین حرام است که اموالشان را بگیریم و ایشان را اسیر خود کنیم، و نیز می‌توانیم زنان ایشان را همسران خود سازیم. </p> <p>و هر کس از اهل کتاب که در کشورهایی باشند که با ما سر جنگ دارند، هم می‌توانیم اسیرشان کنیم و هم اموالشان را بگیریم، ولی نمی‌توانیم با زنان ایشان وصلت نمائیم، و ایشان بین سه چیز اختیار دارند، یا به کشورهای اسلامی کوچ کنند و یا جزیه بپردازند و یا آنکه کشته شوند<span class="footnote" rel="1" title="فروع کافی ج ۵ ص ۱۰ ح ۲">*</span>. </p> <p>و نیز به سند خود از طلحة بن زید از امام صادق روایت کرده که فرمود: سنت پیغمبر بر این جاری شده که مسلمانان از مبتلایان به اختلال حواس و دیوانگان اسیر نگیرند<span class="footnote" rel="2" title="فروع کافی ج ۳ ص ۵۶۷ ح ۳">*</span>. </p> <h3> <span class="title" rel="9_30 9_29 9_31 9_32 9_33 9_34 9_35">روایاتی در مورد قتال با اهل کتاب و روایاتی در مورد اینکه مجوس اهل کتاب هستند</span> </h3> <p> و نیز در آن کتاب به سند خود از ابی یحیی واسطی از بعضی راویان شیعه روایت کرده که گفت: شخصی از امام صادق‌ (ع) پرسید آیا مجوسیان صاحب کتابند؟ فرمود: آری، مگر نامه رسول خدا (ص) به اهل مکه به گوشت نخورده که به ایشان نوشت: یا اسلام بیاورید و یا آنکه به جنگ با شما برمی‌خیزم. مردم مکه در جواب آن حضرت نوشتند: از ما جزیه بگیر و ما را به بت پرستیمان واگذار. رسول خدا (ص) نوشت من جزیه نمی‌گیرم مگر از اهل کتاب. </p> <p>مجددا مردم مکه نامه نوشتند-و مقصودشان از این نوشته تکذیب آن حضرت بود-: چطور می‌گویی من جزیه نمی‌گیرم مگر از اهل کتاب و حال آنکه از مجوسیان هجر جزیه گرفته‌ای؟ رسول خدا (ص) در پاسخشان نوشت مجوسیان پیغمبری داشتند و او را کشتند و کتابی داشتند که آن را آتش زدند، پیغمبر ایشان کتابی برای آنان آورد که در پوست دوازده هزار گاو نوشته شده بود.<span class="footnote" rel="3" title="فروع کافی ج ۳ ص ۵۶۷ ح ۴">*</span>       <code class="page" rel="9,337"/> مؤلف: در این معانی روایات دیگری در جوامع حدیث ضبط شده و چون بحث واقع در پیرامون جزیه و مالیات و غیر آن دو مربوط به فقه است لذا متعرض آن نمی‌شویم. </p> <p>و در الدر المنثور است که ابن عساکر از ابی امامه از رسول خدا (ص) روایت کرده که فرمود: قتال دو مورد است: یکی قتال با مشرکین تا آنکه ایمان بیاورند، و یا زیر بار ذلت و دادن جزیه بروند، و دیگری قتال با یاغیان است تا زمانی که اطاعت خدا را گردن نهند، پس وقتی که حاضر شدند خدا را اطاعت کنند آن وقت با آنان به عدالت رفتار می‌شود<span class="footnote" rel="1" title="الدر المنثور ج ۳ ص ۲۲۸">*</span>. </p> <p>و نیز در همان کتاب است که ابن ابی شیبه و ابن جریر و ابن منذر و ابن ابی حاتم و ابو الشیخ و بیهقی در سنن خود همگی از مجاهد روایت کرده‌اند که در تفسیر جمله‌ <span class="aya" rel="9_29" data-words="1-5">قاتلوا الذین لا یؤمنون بالله...</span>، گفته است: این آیه وقتی نازل شد که رسول خدا (ص) و یارانش مامور شده بودند به جنگ تبوک بروند<span class="footnote" rel="2" title="الدر المنثور ج ۳ ص ۲۲۸">*</span>. </p> <p>مؤلف: در سابق در تفسیر آیه مباهله گذشت که رسول خدا (ص) بر مسیحیان نجران جزیه مقرر فرمود، و این مطلب بطوری که از روایات معتبرتر استفاده می‌شود در سال ششم از هجرت اتفاق افتاد که جنگ تبوک سالها بعد از آن رخ داد، و همچنین نامه‌هایی که آن جناب به امپراطور روم و پادشاه مصر و ایران که همه اهل کتاب بودند نوشت در همین سال بود (پس روایت بالا به نظر درست نمی‌رسد). </p> <p>و نیز از ابن ابی شیبه از زهری آورده که گفت: رسول خدا (ص) از مجوسیان هجر و یهودیان و نصارای یمن جزیه گرفت، و جزیه آنان از هر بالغی یک دینار بود<span class="footnote" rel="3" title="الدر المنثور ج ۳ ص ۲۲۸">*</span> و نیز در همان کتاب آمده که مالک و شافعی و ابو عبید در کتاب اموال و ابن ابی شیبه از جعفر از پدرش روایت کرده‌اند که گفت: عمر با مردم در باره جزیه گرفتن از مجوس مشورت کرد، عبد الرحمن بن عوف گفت: من از رسول خدا (ص) شنیدم که می‌فرمود: با مجوسیان معامله اهل کتاب کنید<span class="footnote" rel="4" title="الدر المنثور ج ۳ ص ۲۲۹">*</span>. </p> <p>و نیز در همان کتاب است که عبد الرزاق در کتاب مصنف از علی بن ابی طالب روایت کرده که شخصی از او پرسیدجزیه گرفتن از مجوس چطور است؟ فرمود: به خدا سوگند امروز در روی زمین احدی نیست که در این باره از من داناتر باشد، مجوسیان اهل کتابی بودند که در         <code class="page" rel="9,338"/> میان آنان معروف و شناخته شده بود، و علمی داشتند که آن را درس می‌دادند، لیکن روزی امیر ایشان شراب خورده و مست شد، و در حال مستی با خواهر خود آمیزش کرد و عده‌ای از متدینین به آن دین این عمل را از او دیدند، وقتی صبح شد خواهرش به او گفت: تو دیشب با من چنین و چنان کردی، و عده‌ای از معتقدین هم که در مجلس تو بودند این عمل را دیدند، و آنان بطور مسلم مطلب را فاش خواهند کرد، امیر مشتی مردمان طمع کار را که در نظر داشت احضار نمود و گفت: شما همه می‌دانید که آدم دخترانش را با پسرانش وصلت داد (گفتند: آری. </p> <p>گفت: پس در اینجا باشید و هر کس که با این حکم مخالفت کرد او را بکشید). </p> <p>اتفاقا ناظرانی که روز قبل آن عمل را از وی دیده بودند وارد شدند و از در نکوهش گفتند وای بر دورترین مردم (از خدا و راه راست) حدی خدایی بگردنت آمد که باید در باره‌ات اجراء شود. طمع‌کارانی که حق و حساب گرفته بودند از جای جسته و همه را کشتند، آن گاه زنی وارد شد و گفت: من نیز دیدم که با خواهرت جمع شده بودی. گفت: برو فاحشه فلان قبیله!زن در پاسخش گفت: آری به خدا سوگند من همانطور که تو می‌گویی فاحشه بودم، لیکن توبه کرده‌ام. امیر او را نیز به قتل رسانید، و از آن ببعد به جان مجوسیان افتاد و کتاب دینی‌شان را هر جا که دید از بین برد و حتی یک نسخه هم باقی نگذاشت<span class="footnote" rel="1" title="الدر المنثور ج ۳ ص ۲۲۹">*</span>. </p> <p>و در تفسیر عیاشی در ذیل جمله‌ <span class="aya" rel="9_30" data-words="1-6">و قالت الیهود عزیر ابن الله...</span> از عطیه عوفی از ابی سعید خدری روایت کرده که گفت: رسول خدا (ص) فرمود: غضب خدا بر یهود وقتی شدت گرفت که گفتند عزیر پسر خدا است، و غضب او وقتی بر نصاری شدید شد که گفتند: مسیح پسر خدا است. و غضبش وقتی بر افرادی از این امت شدید می‌شود که خون مرا بریزند و مرا در طرز رفتارشان با عترتم آزرده کنند<span class="footnote" rel="2" title="تفسیر عیاشی، ج ۲ ص ۸۶ ح ۴۳">*</span>. </p> <p>و در الدر المنثور است که بخاری در تاریخ خود از ابی سعید خدری روایت کرده که گفت: وقتی جنگ احد شد و رسول خدا (ص) پیشانیش مجروح گردید و دندانهای رباعیش شکست برخاست و دستهایش را به سوی آسمان بلند کرد و گفت: غضب خدا وقتی بر یهود شدت گرفت که گفتند: عزیز پسر خدا است، و وقتی بر نصاری شدید شد که گفتند: مسیح پسر خدا است، در این امت بر افرادی شدت می‌گیرد که خون مرا بریزند، و مرا در عترتم آزرده سازند<span class="footnote" rel="3" title="الدر المنثور ج ۳ ص ۲۳۰">*</span>. </p> <p>       <code class="page" rel="9,339"/> مؤلف: در الدر المنثور و کتابهایی دیگر در قصه عزیر روایاتی از ابن عباس و کعب الاحبار و سدی و دیگران آمده که به جعلیات اسرائیلیان شبیه‌تر است، و من خیال می‌کنم همه آنها از جعلیات کعب الاحبار است که به ظاهر مسلمان شده بود. </p> <p>و در احتجاج طبرسی از علی (ع) نقل شده که در معنای جمله‌ <span class="aya" rel="9_30" data-words="22-25">قاتلهم الله أنی یؤفکون</span> فرموده: یعنی خدا لعنتشان کند، کار تهمت و افک را بکجا رسانده‌اند. در این آیه لعنت خدا را قتال خدا خوانده، و همچنین در آیه‌ <span class="aya" rel="80_17" data-words="1-4">قتل الإنسان ما أکفره</span> که معنایش این است که لعنت باد بر انسان چقدر کفر پیشه است<span class="footnote" rel="1" title="احتجاج، مطبعة النعمان ج ۱ ص ۳۷۲">*</span>. </p> <p>مؤلف: این معنا از طرق اهل سنت<span class="footnote" rel="2" title="الدر المنثور ج ۳ ص ۲۳۰">*</span> از ابن عباس نیز روایت شده و بهر حال بفرضی که این روایات صحیح باشد تفسیر به لازمه معناست، نه اینکه معنای قتال لعنت باشد. </p> <h3> <span class="title" rel="9_31 9_29 9_30 9_32 9_33 9_34 9_35">چند روایت در مورد معنای اینکه یهود و نصارا احبار و رهبان را ارباب گرفتند</span> </h3> <p> و در کافی به سند خود از ابی بصیر از امام صادق (ع) روایت شده که گفت: من از آن جناب پرسیدم معنای آیه‌ <span class="aya" rel="9_31" data-words="1-8">اتخذوا أحبارهم و رهبانهم أربابا من دون الله</span> چیست؟ فرمود: به خدا قسم احبار و رهبان، یهود و نصاری را به پرستش خود نمی‌خواندند و بفرضی هم که می‌خواندند یهود و نصاری هرگز قبول نمی‌کردند، و لیکن احبار و رهبان تعدادی از محرمات را برایشان حلال‌و تعدادی از حلالها را بر آنان حرام نمودند، و آنها هم پذیرفتند، پس یهود و نصاری بدون اینکه خودشان متوجه باشند احبار و رهبان خود را پرستیدند<span class="footnote" rel="3" title="اصول کافی ج ۲ ص ۳۹۸ ح ۷">*</span>. </p> <p>مؤلف: این معنا را برقی در محاسن<span class="footnote" rel="4" title="محاسن ص ۲۴۶ باب ۲۸، ح ۲۴۶">*</span> خود و عیاشی در تفسیرش<span class="footnote" rel="5" title="تفسیر عیاشی ج ۲ ص ۸۶ ح ۴۵ و ۴۷">*</span> از ابی بصیر و نیز از جابر از امام صادق (ع) و از حذیفه روایت کرده‌اند، هم چنان که الدر المنثور<span class="footnote" rel="6" title="الدر المنثور ج ۳ ص ۲۳۰">*</span> هم از عده‌ای از صاحبان روایت از حذیفه نقل کرده است. </p> <p>قمی در تفسیر خود در ذیل آیه‌ <span class="aya" rel="9_31" data-words="1-8">اتخذوا أحبارهم و رهبانهم أربابا من دون الله</span> می‌گوید: در روایتی از ابی الجارود از ابی جعفر (ع) آمده که فرمود: اما اینکه فرمود: <span class="aya" rel="9_31" data-words="10-12">المسیح ابن مریم</span> برای این بود که برخی از مسیحیان او را تعظیم نموده و در دل آن قدر بزرگ می‌دانستند که خیال می‌کردند او معبود و پسر خدا است. بعضی دیگر از ایشان گفته‌اند: او             <code class="page" rel="9,340"/> سومی سه خدا است. طائفه‌ای دیگر گفته‌اند: او خود خدا است. </p> <p>آن گاه اضافه فرمود: و اما این که فرموده‌ <span class="aya" rel="9_31" data-words="1-5">اتخذوا أحبارهم و رهبانهم أربابا</span> از این رو بوده که یهودیان و مسیحیان گوش به حرف احبار و رهبان خود می‌دادند، و آنها را کورکورانه اطاعت نموده و گفته‌های ایشان را مانند وحی منزل دانسته و با آن معامله دین می‌کردند و آنچه اصلا به یادش نبودند اوامر خدای تعالی و کتابهای آسمانی او و پیغمبران او بود که بکلی پشت سر انداختند، پس در حقیقت بجای اینکه خدا را رب خود بدانند احبار و رهبان را ارباب خود گرفتند...<span class="footnote" rel="1" title="تفسیر قمی، ج ۱ ص ۲۸۹">*</span> و در تفسیر برهان از مجمع البیان نقل کرده که گفته ثعلبی به سند خود از عدی بن حاتم روایت کرد که گفت: من (وقتی برای اولین بار) شرفیاب حضور رسول خدا (ص) شدم صلیبی بگردنم آویزان بود، حضرت فرمود: عدی!آن چیزی که به گردنت آویخته‌ای دور بینداز<span class="footnote" rel="2" title="تفسیر برهان، ج ۲ ص ۱۲۱ ح ۱۰ و مجمع البیان، ج ۵ ص ۲۳">*</span>. </p> <h3> <span class="title" rel="9_33">چند روایت در ذیل جمله: <span class="aya" rel="9_33" data-words="9-12">لیظهره علی الدین کله</span> و تفسیر آن به ظهور حضرت مهدی (ع) </span> </h3> <p> و در تفسیر برهان از صدوق نقل کرده که وی به سند خود از ابی بصیر روایت کرده که گفت: امام صادق (ع) در تفسیر آیه‌ <span class="aya" rel="9_33" data-words="1-8">هو الذی أرسل رسوله بالهدی و دین الحق...</span> فرمود: به خدا سوگند هنوز تاویل این آیه نازل نشده و نخواهد شد تا آنکه قائم (ع) خروج کند، وقتی او خروج کرد دیگر هیچ کافر به خدا و منکر امامی باقی نمی‌ماند مگر اینکه از خروج آن جناب ناراحت می‌شود (زیرا آن جناب عرصه را بر آنان چنان تنگ می‌گیرد که راه گریزی نمی‌یابند) حتی اگر کافری در دل سنگی پنهان شود، آن سنگ می‌گوید: ای مؤمن! در دل من کافری پنهان است مرا بشکن و او را به قتل برسان<span class="footnote" rel="3" title="تفسیر برهان، ج ۲ ص ۱۲۱ ح ۱ و کمال الدین، ص ۶۷۰ ح ۱۶">*</span>. </p> <p>مؤلف: نظیر این روایت را عیاشی<span class="footnote" rel="4" title="تفسیر عیاشی، ج ۲ ص ۸۷ ح ۵۰ و ۵۲">*</span> از ابی المقدام از ابی جعفر (ع) و نیز از سماعه از امام صادق (ع) نقل کرده و همچنین طبرسی<span class="footnote" rel="5" title="مجمع البیان، ج ۵ ص ۲۵">*</span> مثل آن را از ابی جعفر  (ع) روایت کرده است. در تفسیر قمی آمده که این آیه در باره قائم آل محمد  ( ع) نازل شده،<span class="footnote" rel="6" title="تفسیر قمی، ج ۱ ص ۲۸۹">*</span> و معنای اینکه در باره آن جناب نازل شده این است که خروج آن             <code class="page" rel="9,341"/> جناب تاویل این آیه است، هم چنان که از روایت صدوق هم استفاده می‌شد. </p> <p>و در الدر المنثور است که سعید بن منصور و ابن منذر و بیهقی در سنن خود از جابر روایت کرده‌اند که در تفسیر آیه‌ <span class="aya" rel="9_33" data-words="9-12">لیظهره علی الدین کله</span> گفته است: معنای این آیه صورت وقوع به خود نمی‌گیرد مگر وقتی که هیچ یهودی و مسیحی و صاحب ملتی جز اسلام نماند، و نیز صورت نمی‌گیرد مگر وقتی که گرگ و گوسفند، شیر و گاو و انسان و مار با هم زندگی کنند و از یکدیگر ایمن شوند، و نیز واقع نمی‌شود مگر وقتی که هیچ موشی انبانی را سوراخ نکند و واقع نمی‌شود مگر وقتی که جزیه بکلی لغو شود، و صلیب‌ها شکسته و خوکها کشته شوند، و این وقتی است که عیسی بن مریم از آسمان فرود آید<span class="footnote" rel="1" title="الدر المنثور ج ۳ ص ۲۳۱">*</span>. </p> <p>مؤلف: منظور از لغو جزیه به قرینه صدر روایت این است که موضوعی برای جزیه باقی نمی‌ماند. و این که این روایت دلالت داشت بر اینکه در آن روز کفر و شرکی در روی زمین باقی نمی‌ماند معنایی است که روایات دیگر نیز بر آن دلالت دارند. و همچنین روایات دیگری هست که آنها نیز دلالت دارند بر اینکه مهدی (عج) بعد از ظهورش جزیه را از اهل کتاب بر می‌دارد. </p> <p>و چه بسا آیه شریفه‌ <span class="aya" rel="5_64" data-words="31-39">و ألقینا بینهم العداوة و البغضاء إلی یوم القیامة</span><span class="footnote" rel="2" title="الدر المنثور، ج ۳ ص ۲۳۲">*</span> و آیه <span class="aya" rel="5_14" data-words="14-21">فأغرینا بینهم العداوة و البغضاء إلی یوم القیامة</span><span class="footnote" rel="3" title="امالی طوسی ج ۲ ص ۱۳۳">*</span> و آیات دیگری که در این باره در مورد اهل کتاب نازل شده این روایت را تایید کند، زیرا خالی از ظهور در این نیست که اهل کتاب تا روز قیامت باقی خواهند ماند، هر چند می‌توان گفت که این آیات کنایه از این است که تا ابد محبت و مودت از میان این گروه برخواهد خاست و ما در ذیل آیات مزبور این احتمال را داده و در پیرامون آن مطالبی گذراندیم. </p> <h3> <span class="title" rel="9_34">روایاتی در ذیل آیه: <span class="aya" rel="9_34" data-words="20-25">و الذین یکنزون الذهب و الفضة...</span> و استناد مستمر ابو ذر به این آیه شریفه در برابر عثمان و معاویه و گنجینه داران</span> </h3> <p> و نیز در الدر المنثور است که ابن الضریس از علباء بن احمر روایت کرده که عثمان بن عفان وقتی دستور داد قرآنهایی نوشته شود نویسندگان خواستند <em>واوی</em> را که در سوره برائت در آیه‌ <span class="aya" rel="9_34" data-words="20-25">و الذین یکنزون الذهب و الفضة</span> هست بیندازند، ابی ذر گفت: <em>واو</em> را در جای خود می‌گذارید یا شمشیر بدوش بگیریم، نویسندگان <em>واو</em> را دوباره به آیه ملحق کردند<span class="footnote" rel="4" title="الدر المنثور، ج ۳ ص ۲۳۲">*</span>. </p> <p>شیخ در امالی از جماعتی از ابی المفضل و از بقیه رجال سندش نقل کرده که راوی گفت: رسول خدا (ص) بعد از آنکه آیه       <code class="page" rel="9,342"/> <span class="aya" rel="9_34" data-words="20-34">و الذین یکنزون الذهب و الفضة و لا ینفقونها فی سبیل الله فبشرهم بعذاب ألیم</span> نازل گردید فرمود: مالی که زکاتش داده شود کنز شمرده نمی‌شود اگر چه در زیر هفت طبقه زمین باشد، و مالی که زکاتش را ندهند کنز است هر چند در روی زمین باشد<span class="footnote" rel="1" title="امالی طوسی، ج ۲ ص ۱۳۳ جزء ۱۸">*</span>. </p> <p>مؤلف: در این معنا روایت دیگری در الدر المنثور<span class="footnote" rel="2" title="تاریخ طبری ج ۴ ص ۲۸۴">*</span> از ابن عدی و خطیب از جابر از رسول خدا (ص) و همچنین بطرق دیگری از ابن عباس و دیگران آمده است. </p> <p>و نیز در امالی به سند خود از امام صادق از پدرش امام باقر (ع) روایت کرده که شخصی از آن جناب از درهم و دینار و وظیفه‌ای که مردم در باره آن دارند پرسش نمود، حضرت فرمود: درهم و دینار مهرهای خدا است که خدا آنها را برای مصلحت خلق خود درست کرده تا بوسیله آن، شؤون زندگی و خواسته‌هایشان تامین شود، پس هر که را از آن بهره بیشتری داد و او حق خدا را رعایت نمود و زکات آن را داد، خواسته خدا را انجام داده، و هر که را خداوند بهره بیشتری از درهم و دینار داد و او بخل ورزید و حق خدا را نپرداخت و از آن خشت و گل روی هم گذاشت، او از کسانی خواهد بود که مستحق وعید و تهدید حق تعالی و مشمول آیه‌ <span class="aya" rel="9_35" data-words="1-21">یوم یحمی علیها فی نار جهنم فتکوی بها جباههمو جنوبهم و ظهورهم هذا ما کنزتم لأنفسکم فذوقوا ما کنتم تکنزون</span> می‌باشد<span class="footnote" rel="3" title="الدر المنثور ج ۳ ص ۲۳۳">*</span>. </p> <p>مؤلف: این روایت آنچه را که ما قبلا از خود آیه استفاده کرده بودیم تایید می‌کند. </p> <p>و در تفسیر قمی آمده که ابو ذر غفاری در ایامی که در شام بود همه روزه صبح به راه می‌افتاد و در میان مردم به صدای بلند فریاد می‌زد: گنجینه‌داران بدانند که روزی خواهد آمد که آن قدر بر پیشانی و پشت و پهلوهایشان داغ می‌گذارند که درونهایشان از سوز آن خبردار شود<span class="footnote" rel="4" title="تفسیر قمی ج ۱ ص ۲۸۹">*</span>. </p> <p>مؤلف: طبرسی در مجمع البیان وجه و علت این را که چرا از میان همه اعضا پیشانی و پشت و پهلو ذکر شده از این روایت چنین استفاده کرده است که: منظور از داغ نهادن این است که حرارت آتش را بجوف آنان برسانند، و بهمین جهت پیشانی ایشان را داغ می‌گذارند تا مغز سرشان بسوزش درآید، و پشت و پهلو را داغ می‌گذارند تا اندرونشان بسوزد<span class="footnote" rel="5" title="مجمع البیان ج ۵ ص ۲۶">*</span>. </p> <p>           <code class="page" rel="9,343"/> و ممکن است که قول طبرسی را بدین صورت تکمیل نمود: بطوری که از اخبار و پاره‌ای آیات برمی‌آید صورت گنجینه‌داران در آن روز بطرف پشت قرار گرفته و در نتیجه از آن طرف صورت و پشت و پهلوهایشان را داغ می‌گذارند. </p> <p>و در الدر المنثور است که عبد الرزاق در کتاب مصنف از ابو ذر روایت کرده که گفت: بشارت باد به گنجینه‌داران به داغ در پیشانی و پشت و پهلویشان<span class="footnote" rel="1" title="الدر المنثور ج ۳ ص ۲۳۴">*</span>. </p> <p>و نیز در همان کتاب آمده که ابن سعد و ابن ابی شیبه و بخاری و ابن ابی حاتم و ابو الشیخ و ابن مردویه از زید بن وهب روایت کرده‌اند که گفت: من در ربذه ابو ذر غفاری را زیارت کردم، و از او پرسیدم چرا در این سرزمین منزل کرده‌ای؟ فرمود: من در شام بودم و این آیه را زیاد می‌خواندم‌ <span class="aya" rel="9_34" data-words="20-34">و الذین یکنزون الذهب و الفضة و لا ینفقونها فی سبیل الله فبشرهم بعذاب ألیم</span> معاویه می‌گفت: این آیه در باره ما مسلمانان نازل نشده، بلکه در باره اهل کتاب آمده است، من گفتم: خیر چنین نیست، هم در باره ماست و هم در باره ایشان<span class="footnote" rel="2" title="ما در میان آنان تا روز قیامت عداوت و کینه‌توزی برانگیختیم سوره مائده آیات ۶۴ و ۱۴">*</span>. </p> <p>و باز در الدر المنثور است که مسلم و ابن مردویه از احنف بن قیس روایت کرده‌اند که گفت: ابو ذر وارد شد و گفت: بشارت باد بر گنجینه‌داران به روزی که داغ بر پیشانیشان بگذارند، آن چنان که از پس گردنشان بیرون آید، و بر پشتشان بگذارند آن چنان که از پهلوهایشان سر درآورد. من پرسیدم این چه تفسیری است؟ گفت: من نمی‌گویم مگر آنچه را که از پیغمبر ایشان شنیده‌ام<span class="footnote" rel="3" title="ما در میان آنان تا روز قیامت عداوت و کینه‌توزی برانگیختیم سوره مائده آیات ۶۴ و ۱۴">*</span>. </p> <p>و نیز در آن کتاب است که احمد در کتاب زهد از ابی بکر بن منکدر روایت کرده که گفت: حبیب بن سلمه در ایامی که امیر شام بود سیصد دینار برای ابو ذر فرستاد و پیغام داد این را در حوائج خود مصرف کن. ابو ذر گفت: آن را بردار و برگردان، آیا او کسی را از ما مغرورتر به خدا نیافت، ما را سایه‌بانی که در زیر آن خود را از سرما و گرما بپوشانیم و سه تا گوسفند که عصرها از صحرا بیایند و ما را از شیر خود بهره‌مند سازند و کنیزی که با خدمت خود بر ما منت گذارد بس است، و من بدون تعارف از داشتن بیشتر از این بیمناکم<span class="footnote" rel="4" title="الدر المنثور ج ۳ ص ۲۳۴">*</span>. </p> <p>و نیز در همان کتاب است که بخاری و مسلم از احنف بن قیس روایت کرده‌اند که گفت: من در میان گروهی از قریش نشسته بودم که ناگهان مردی ژنده‌پوش و ژولیده موی با قیافه‌ای خشن نزدیک آمد و بالای سر ایشان ایستاد، و پس از ادای سلام گفت: بشارت باد     <code class="page" rel="9,344"/> گنجینه‌داران را به سنگی که با آتش جهنم آن چنان سرخ شده باشد که وقتی بر سر پستان ایشان بگذارند از غضروف کتف آنان سر درآورد، و اگر بر غضروف کتف ایشان بگذارند از سر پستانها بیرون آید پس بلرزه درآیند. </p> <p>آن گاه از آن جمعیت رو برگردانید و به کناری رفت و نشست، من بدنبالش رفته نزدش نشستم، و هیچ معرفتی در حق وی نداشتم و نمی‌دانستم کیست، گفتم خیال می‌کنم این مردم از گفتار تو ناراحت شدند؟ گفت: اینان نمی‌فهمند، خلیلم به من فرمود-پرسیدم خلیل شما کیست؟ فرمود: نبی اکرم-ای ابا ذر!آیا این کوه احد را می‌بینی؟ گفتم: آری. گفت: من دوست ندارم که بقدر این احد طلا داشته باشم و همه را خرج کنم، من دوست ندارم که بیش از سه دینار پول داشته باشم این مردم نمی‌فهمند که آنچه را جمع می‌کنند در دنیا می‌ماند، و به خدا سوگند من هرگز نه طمعی به دنیای آنان دارم و نه به دین ایشان، نه از دنیای ایشان درخواستی می‌کنم و نه در امر دین نظریه‌ای می‌خواهم، تا خدای عز و جل را ملاقات کنم<span class="footnote" rel="1" title="تفسیر المنار ج ۱۰ ص ۴۰۵">*</span>. </p> <p>و در تاریخ طبری از شعیب از سیف از محمد بن عوف از عکرمه از ابن عباس روایت شده که گفت: وقتی ابو ذر وارد بر عثمان شد، کعب الاحبار هم نزد عثمان نشسته بود، ابو ذر به عثمان گفت: شما از مردم تنها به این مقدار راضی نشوید که یکدیگر را اذیت نکنند بلکه باید وادار کنید مردم را علاوه بر این، از یکدیگر دستگیری نیز بکنند، حتی از مؤدی زکات اکتفاء به دادن زکاتش نکنید، بلکه زکات دهنده باید علاوه بر زکات به همسایگان و برادران نیز احسان نموده و صله ارحام هم بکنند. </p> <p>کعب الاحبار گفت: کسی که واجبش را پرداخت دیگر چیزی بر او نیست، ابو ذر عصای سرکجی که همراه داشت برداشته و بر سر کعب کوبید، ضربت ابو ذر سر کعب را شکست، عثمان خواهش کرد که از ابو ذر بگذرد، او نیز درگذشت. آن گاه عثمان به ابی ذر گفت: از خدا بترس و دست و زبان را نگهدار، عثمان از این نظر گفت دست و زبانت را نگهدار که ابو ذر وقتی کعب را بزد به او گفت: ای یهودی زاده تو را چه به این حرفها؟ !<span class="footnote" rel="2" title="الدر المنثور ج ۳ ص ۲۳۳">*</span> </p><h3> <span class="title" rel="9_29 9_30 9_31 9_32 9_33 9_34 9_35">بررسی موضع ابو ذر و بیان اینکه گفتار او نتیجه اجتهادش نبوده بلکه ماخوذ از رسول اللَّه (ص) بوده است</span> </h3> <p> مؤلف: داستانهای ابو ذر و اختلافی که وی با عثمان و معاویه داشت معروف و همه در کتب تاریخ مضبوط است، و دقت در احادیثی که از وی نقل شده و در آنچه که او به معاویه گفت، و همچنین برخوردش با عثمان و کعب، همه دلالت بر این دارد که او از آیه شریفه آن     <code class="page" rel="9,345"/> معنایی را فهمیده که ما فهمیدیم و گفتیم که آیه شریفه تهدید از ترک انفاق در موارد واجب علاوه بر زکات است. </p> <p>تجزیه و تحلیل وضع زندگی مردم آن عصر این معنا را تایید می‌کند، زیرا می‌بینیم مردم آن عصر دو طبقه بودند، یک طبقه از مردم که اکثریت اجتماع را تشکیل می‌دادند و قادر بر قوت روزانه و ستر عورت خود نبوده و در ضروری‌ترین حوایج زندگی کمیتشان لنگ بود. و یک طبقه دیگر که افراد کمتری بودند و از بسیاری مال و منال وگنجینه‌های متجاوز از میلیارد که یا جوایز خلیفه و یا غنائم جنگی و مال خراج بود، مست شده بودند و نمی‌فهمیدند چه کنند. برای اطلاع بر این مطلب کافی است که خواننده محترم به تواریخی مراجعه کند که در باره اموال صحابه نوشته شده است، چون با مراجعه به آنها به قلم‌های درشتی از نقدینه و برده و املاک و کاخهای رفیعی برمی‌خورد که دچار حیرت می‌شود، و خواهد دید که معاویه و سایر بنی امیه وضعی در شام پدید آوردند که دست کمی از دربار قیصران روم و پادشاهان ایران نداشتند. </p> <p>و اسلام راضی به هیچ یک از آنها نمی‌شود، نه به آن فقر اکثریت و نه به این ثروت کلان از طبقه‌ای خاص، و قطعا اگر طبقه دوم بحکم اسلام رفتار می‌کردند نه خود به این ثروت می‌رسیدند و نه اکثر مردم از فقر و فلاکت از بین می‌رفتند. </p> <p>بعضی‌ها<span class="footnote" rel="1" title="الدر المنثور ج ۳ ص ۲۳۴">*</span> گفته‌اند: نظریه‌ای که ابو ذر به اجتهاد خود اتخاذ کرده بود این بود که هر چه زائد بر مقدار ضرورت و مخارج واجب از قبیل سد جوع و ستر عورت باشد، کنز است و باید در راه خدا انفاق شود. و بعضی دیگر چنین فهمیده‌اند که او مردم را به زهد در دنیا دعوت می‌کرده است. </p> <p>و لیکن پاره‌ای از کلمات خود او که در روایات دیده می‌شود این نسبت‌ها را تکذیب می‌کند، و در روایت سابق هم دیدیم که گفته خود را به اجتهاد خود نسبت نداد، بله به شنیده‌های خود از رسول خدا (ص) استناد داد، و گفت: من به ایشان نگفتم مگر آنچه را از پیغمبرشان شنیدم، و خلیل من چنین و چنان گفت . و در روایات صحیح از طرق شیعه و سنی بسیار آمده که رسول خدا (ص) در حق او فرمود: آسمان بر کسی سایه نینداخت و زمین حمل نکرد کسی را که لهجه و گفتارش راست‌تر از ابو ذر باشد (از این روایت که احدی در آن انکار ندارد می‌فهمیم اینکه گفت: من به ایشان نگفتم مگر آنچه را از پیغمبرشان شنیدم راست است، پس به هیچ وجه نمی‌توانیم نسبت اجتهاد به او بدهیم). </p> <h3> <span class="title" rel="9_29 9_30 9_31 9_32 9_33 9_34 9_35">بیان فساد و ضعف دو روایتی که در صدد مخدوش ساختن موضع ابو ذر است</span> </h3> <p> از همین جا فساد گفته شداد بن اوس-که ذیلا نقل می‌گردد-روشن می‌شود، احمد و طبرانی از او روایت کرده‌اند که گفته است: ابو ذر از رسول خدا (ص) حکمی را واجب، می‌شنید و به بادیه خود می‌رفت، و در غیابش مردم از آن جناب در باره همان حکم، حکم مستحبی را می‌شنیدند و حفظ می‌کردند، در حالی که ابو ذر آن را نشنیده بود، در نتیجه ابو ذر همواره بهمان شنیده خود استناد می‌کرد غافل از اینکه دلیل دیگری نیز هست<span class="footnote" rel="1" title="الدر المنثور ج ۳ ص ۲۳۴">*</span>. </p> <p>منظور شداد تنها اصلاح همین روایتی است که در بالا نقل کردیم که ابو ذر گفت: حرمت کنز مختص به اهل کتاب نیست. بلکه مسلمین نیز مشمول آن هستند. و لیکن این روایت مصداق گفته شداد نیست و همچنین آن روایت دیگری که ابو ذر گفت: تنها دادن زکات کافی نیست، و مردم نمی‌توانند برای اینکه اموال را دفینه کنند بگویند ما زکات را داده‌ایم زیرا در حق ابی ذر تصور نمی‌شود که از رسول خدا (ص) نشنیده باشد که انفاق دو قسم است، واجب و مستحبّ، و مردی به آن عظمت نفهمیده باشد که بهترین مبین آیه کنز همان ادله انفاقات مستحبّ است. </p> <p>سست‌تر از روایت شداد، روایتی است که طبری در حاشیه تاریخ خود چنین آورده:  از شعیب از سیف از عطیه از یزید فقعسی روایت شده که وقتی ابن السوداء (ابن سبای معروف) وارد شام شد، ابو ذر را بدید و بدو گفت: ای‌ابا ذر آیا از معاویه تعجب نمی‌کنی که مال مسلمانان را مال خدا خوانده و می‌گوید همه چیز از خدا است، و می‌خواهد به این بهانه اموال را به خود اختصاص داده از مسلمین پنهان بدارد، و در نتیجه اسم مسلمانان را محو کند. </p> <p>ابو ذر نزد معاویه رفت و پرسید چه وادارت کرده که مال مسلمانان را مال خدا بخوانی؟ معاویه گفت: خدا تو را رحمت کند ای ابو ذر، مگر ما بندگان خدا نیستیم، و مگر مال، مال خدا و خلق، خلق خدا و همه اختیارات بدست خدا نیست؟ گفت: از این ببعد این حرف را مزن. معاویه گفت: من از این ببعد نمی‌گویم اموال مال خدا نیست، و لیکن می‌گویم مال مسلمانان است . </p> <p>آن گاه می‌گوید: ابن السوداء نزد ابو درداء رفت، وی پرسید تو کی هستی من تو را بیش از یک یهودی نمی‌دانم؟ سپس نزد عبادة بن صامت رفت و با او به نزد معاویه رفتند، عبادة بن صامت به معاویه گفت به خدا سوگند این مرد است که همواره ابو ذر را علیه تو تحریک می‌کند و می‌شوراند. </p> <p>   <code class="page" rel="9,347"/> ابو ذر در شام قیام کرد، و این شعار را مرتب به مردم گوشزد می‌نمود: ای گروه توانگران با تهی دستان مواسات کنید، بشارت باد به کسانی که طلا و نقره را اندوخته می‌کنند، و آن را در راه خدا انفاق نمی‌نمایند به محلی از آتش که در آن پیشانیها و پشت و پهلوهایشان را داغ می‌کنند...<span class="footnote" rel="1" title="ابن بطوطه می‌نویسد: در بعضی از نقاط افریقا به مردمی برخوردم که پولشان تکه‌های نمک بود، چون در آنجا نمک عزیز الوجود و نایاب بود">*</span>. </p> <p>حاصل این روایت این است که ابو ذر به تحریک ابن السوداء اقدام به چنین قیامی نموده، و بر این شعار پافشاری می‌کرد. طبری این حدیث را از این دو نفر روایت کرده، و بیشتر داستانهایی که در باره عثمان نقل شده نیز همه منتهی به این دو نفر یعنی شعیب و سیف می‌شود، و این دو تن از دروغگویان و جعالین معروفند، و علمای حدیث روایت آن دو را بی اعتبار می‌دانند. </p> <p>و آنچه حدیث که از ابن السوداء نقل کرده‌اند با در نظر داشتن اینکه ابن السوداء همان کسی است که اسمش را عبد اللَّه بن سبا گذارده‌اند، و تمامی احادیث مربوط به داستان عبد اللَّه ابن سبا نیز منتهی به این دو نفر می‌شود، همه و همه از احادیث مجعوله است و محققین از علمای فن، اخیرا به یقین رسیده‌اند که داستان ابن السوداء از اصل یک مطلب خرافی بوده و هیچ واقعیتی نداشته و مردی بدین نام وجود نداشته است. </p> <p>و در الدر المنثور است که ابن مردویه از جابر نقل کرده که گفت: رسول خدا  (ص) فرمود: هر صاحب دفینه‌ای که حق آن دفینه را نداده باشد روز قیامت او را می‌آورند و پیشانی و شقیقه‌اش را داغ می‌کنند، و به او گفته می‌شود این همان گنجی است که از دادن حقش بخل ورزیدی<span class="footnote" rel="2" title="تاریخ طبری ج ۴ ص ۲۸۳">*</span>. </p> <p>و در همان کتابست که طبرانی در کتاب اوسط و ابو بکر شافعی در کتاب غیلانیات از علی (ع) روایت کرده‌اند که گفت: رسول خدا (ص) فرمود: خداوند بر اغنیاء و مسلمانان دادن زکات را آن قدر واجب کرد که فقراء را کفایت کند، و فقرا هرگز دچار گرسنگی و برهنگی نمی‌شوند مگر بهمان مقداری که توانگران از دادن زکات دریغ می‌ورزند، و باید بدانند که خداوند به حساب سختی، ایشان را محاسبه و به عذاب دردناکی معذب خواهد نمود<span class="footnote" rel="3" title="الدر المنثور ج ۳ ص ۲۳۳">*</span>. </p> <p>و در همان کتاب آمده که حاکم (وی حدیث را صحیح دانسته ولی ذهبی آن را     <code class="page" rel="9,348"/> ضعیف شمرده) از ابی سعید خدری از بلال نقل کرده‌اند که‌گفت: رسول خدا  (ص) فرمود: ای بلال خدا را به حالت فقر ملاقات کن نه به حالت توانگری. </p> <p>پرسیدم چطور خود را فقیر کنم؟ فرمود: وقتی خداوند به تو رزق ارزانی داشت پنهان مکن، و اگر از تو از آن مال چیزی خواستند دریغ مدار. پرسیدم: چگونه می‌توانم چنین کنم؟ فرمود: وظیفه این است و گر نه آتش است<span class="footnote" rel="1" title="الدر المنثور ج ۳ ص ۲۳۳">*</span>. </p> <h3>گفتاری در معنای کنز</h3> <p> شکی نیست که قوام اجتماعی که بشر بحسب طبع اولی خود تشکیل داده بر مبادله مال و عمل پایدار است، و قطعا اگر چنین مبادله‌ای در کار نمی‌بود مجتمع انسان حتی یک چشم بر هم زدن قوام نمی‌داشت. راه بهره‌مندی انسان در اجتماعش غیر از این نبوده که اموری از مواد اولیه زمین گرفته و بقدر وسعش روی آن عمل نموده و از نتیجه عملش ما یحتاج خود را ذخیره می‌کرده است و ما زاد بر احتیاج خود از آن حاصل را به دیگران می‌داده و در عوض سایر ما یحتاج خود را از آنچه که در دست دیگران بوده می‌گرفته. </p> <p>مثلا یک نفر نانوا از نانی که خود می‌پخته بقدر قوت خود و خانواده‌اش برمی‌داشته و زائد بر آن را با پارچه‌ای که در دست نساج و اجناس دیگری که هر یک در دست افراد معینی درست می‌شده معاوضه می‌کرده، و همچنین صاحبان حرفه‌های دیگر همه و همه اعمال و فعالیت‌هایی که در اجتماع صورت می‌گرفته همانا خرید و فروش و مبادله و معاوضه بوده است. </p> <p>و آنچه از بحث‌های اقتصادی بدست می‌آید این است که انسانهای اولی معاوضه و مبادلاتشان تنها روی اجناس صورت می‌گرفته، و متوجه نبوده‌اند که به غیر از این صورت نیز امکان پذیر هست. </p> <p>اما این را توجه داشتند که هر چیزی با چیز دیگر مبادله نمی‌شود، زیرا نسبت میان اجناس مختلف است، جنسی مورد احتیاج مبرم مردم است و جنسی دیگر اینطور نیست، یک جنس بسیار رایج است و جنس دیگر خیلی کم و نایاب است، و هر جنسی که بیشتر مورد احتیاج باشد و کمتر یافت شود قهرا طالبانش نیز بیشتر است، و نسبتش با جنسی که هم زیاد مورد   <code class="page" rel="9,349"/> حاجت نیست و هم زیاد یافت می‌شود یکسان نیست، چون رغبت مردم نسبت به دومی کمتر است، همین معنا سبب شده که پای قیمت و ارزیابی به میان آید. </p> <p>بعد از آنکه خود را ناچار دیدند از اینکه برای حفظ نسبت‌ها، معیاری بنام قیمت درست کنند، و چون باید خود آن معیار ارزش ثابتی داشته باشد، لا جرم بعضی از اجناس نایاب و عزیز الوجود از قبیل گندم، تخم مرغ و نمک را اصل در قیمت قرار دادند تا سایر اجناس و اعیان مالی را با آن بسنجند، در نتیجه آن جنس عزیز الوجود مدار و محوری شد که تمامی مبادلات بازاری بر آن دور می‌زد، و این سلیقه از همان روزگار قدیم تا امروز در بعضی از جوامع کوچک از قبیل دهات و قبیله‌ها دائر بوده و هست<span class="footnote" rel="1" title="تاریخ طبری ج ۴ ص ۲۸۳">*</span>. </p> <p>تا آنکه در میان اجناس نایاب و عزیز الوجود به پاره‌ای از فلزات از قبیل طلا، نقره و مس برخورده آن را مقیاس سنجش ارزش‌ها قرار دادند و در نتیجه طلا، نقره و مس بصورت نقدینه‌هایی درآمدند که ارزش خودشان ثابت و ارزش هر چیز دیگری با آنها تعیین می‌گردید. </p> <p>رفته، رفته طلا مقام اول را، نقره مقام دوم و سایر فلزات قیمتی مقام‌های بعدی را حیازت کردند، و از آنها سکه‌های سلطنتی و دولتی زده شد و به نامهای دینار، درهم و فلس و نامهای دیگری که شرحش مایه تطویل و از غرض بحث ما بیرون است نامیده شدند. </p> <p>و چیزی نگذشت که نقدین، یعنی سکه‌های طلایی و نقره‌ای مقیاس اصلی قیمت‌ها شده، هر چیز دیگر و هر عملی با آنها تقویم و ارزیابی شد، و نوسانهای حوایج زندگی همه به آن دو منتهی گردید و آن دو ملاک دارایی و ثروت شدند، و کارشان بجایی رسید که گویی جان مجتمع و رگ حیاتش بسته بوجود آنها است، اگر امر آنها مختل شود حیات اجتماع مختل می‌گردد، و اگر آنها در بازار معاملات در جریان باشند معاملات سایر اجناس جریان پیدا می‌کند و اگر آنها متوقف شوند سایر اجناس نیز متوقف می‌گردد. </p> <p>امروزه وظیفه‌ای را که نقدین در مجتمعات بشری از قبیل حفظ قیمت اجناس و عملها و تشخیص نسبت میان آنها بعهده داشت، اوراق رسمی از قبیل <em>پوند</em> ، <em>دلار</em> و غیر آن دو و نیز چک و سفته‌های بانکی بعهده گرفته است. و در تعیین قیمت اجناس و اعمال و تشخیص نسبت‌هایی که میان آنهاست رل نقدین را بازی می‌کند، بدون اینکه خودش قیمتی جداگانه داشته باشد. و بعبارت دیگر تقریبا می‌توان گفت اینها قیمت هر چیزی را معلوم می‌کنند و لیکن   <code class="page" rel="9,350"/> </p><h3> <span class="title" rel="9_29 9_30 9_31 9_32 9_33 9_34 9_35">مفاسدی که بر اندوختن و احتکار پول مترتب است</span> </h3> <p> خودشان قیمت ندارند. </p> <p>پس اگر موقعیتی را که طلا و نقره در اجتماع دارند، و رلی را که در حفظ قیمت‌ها و سنجش نسبت‌ها که میان اجناس و اموال هست به دقت در نظر بگیریم بخوبی روشن می‌شود که نقدین در حقیقت نمایش دهنده نسبت‌هایی است که هر چیزی به چیزهای دیگری دارد، و بهمین خاطر که نمایش دهنده نسبت‌ها است و یا به عبارتی اصلا خود نسبت‌ها است بهمین جهت با بطلان و از اعتبار افتادن آن، همه نسبت‌ها باطل می‌شود هم چنان که رکود در آن مستلزم رکود در آنها است. </p> <p>و ما در دو جنگ جهانی اخیر به چشم خود دیدیم که بطلان اعتبار پول در پاره‌ای از کشورها مانند منات در روسیه تزاری و مارک در آلمان چه بلاها و مصائبی ببار آورد و با سقوط ثروت چه اختلالی در حیات آن جوامع پدید آمد، حال باید دانست که اندوختن و دفینه کردن پول و جلوگیری از انتشار آن در میان مردم عینا همین مفاسد و مصائب را ببار می‌آورد. </p> <p>گفتار امام باقر (ع) هم که در روایت گذشته فرمود: خدا آنها را برای مصلحت خلق درست کرد تا بوسیله آن شؤون زندگی و خواسته‌هایشان تامین شود اشاره بهمین معنا است. </p> <p>آری، اندوختن و احتکار پول، مساوی با لغویت ارزش اشیاء و بی اثر گذاردن پولی است که احتکار شده، چون اگر احتکار و حبس نمی‌شد بقدر وسعش در زنده نگاه داشتن و بجریان انداختن معاملات و گرم کردن بازار در اجتماع اثر می‌گذاشت، و بی اثر کردن آن با تعطیل کردن بازار برابر است، و معلوم است با رکود بازار حیات جامعه متوقف می‌شود. </p> <p>البته اشتباه نشود ما نمی‌خواهیم بگوئیم پول را در صندوق و یا بانک و یا مخازن دیگری که برای اینکار درست شده نباید گذاشت، چون این حرف با عقل سلیم جور نمی‌آید، زیرا حفظ اموال قیمتی و نفیس و نگهداری آن‌از تلف شدن از واجباتی است که عقل آن را مستحسن شمرده، و غریزه انسانی، آدمی را به آن راهنمایی می‌کند و آدمی را وامی‌دارد بر اینکه وقتی که پول گردش خود را کرد و برگشت، تا جریان ثانوی آن را در بانک و یا مخازن دیگری حفظ کند، و آن را از دستبرد ایادی غصب، سرقت، غارت و خیانت نگهداری نماید. </p> <p>بلکه مقصود ما این است که نباید پول را در گنجینه حبس کرد و از جریانش در مجرای معاملات و اصلاح گوشه‌ای از شؤون زندگی و رفع حوایج ضروری جامعه از قبیل سیر کردن گرسنگان و سیراب ساختن تشنگان و پوشاندن برهنگان و سود بردن کاسبان و کارگران و زیاد شدن خود آن سرمایه، و معالجه بیماران و آزاد ساختن اسیران و نجات دادن بدهکاران و رفع<code class="page" rel="9,351"/> پریشانی بیچارگان و اجابت استغاثه مضطران و دفاع از حوزه و حریم کشور، و اصلاح مفاسد اجتماعی دریغ ورزید. </p> <h3> <span class="title" rel="9_34 9_29 9_30 9_31 9_32 9_33 9_35">در مواردی که انفاق، مستحبّ یا مباح است چرا بخل ورزیدن جائز نباشد؟ </span> </h3> <p> و موارد انفاق چه آن مواردی که انفاق در آن واجب است و چه آنها که مستحبّ است و چه آنجا که مباح است آن قدر بسیار است که شاید نتوان شمرد، و نباید در این موارد بخل ورزید و با انباشتن پول و حبس آن، مصالح انفاق در آن موارد را زمین گذاشت، هم چنان که زیاده روی و اسراف هم نباید کرد، زیرا نه افراط در آن صحیح است و نه تفریط. </p> <p>خواهید گفت: در مواردی که انفاق مستحبّ یا مباح است چرا بخل ورزیدن جائز نباشد؟ در جواب گوئیم: هر چند ترک انفاقات مستحبّ جرم نیست، نه از نظر عقل و نه از نظر شرع، و لیکن زمینه مستحبات را بطوری کلی از بین بردن خود، از بدترین گناهان است. </p> <p>و اگر بخواهی بخوبی حساب این معنا را برسی به زندگی روزمره خود نگاه کن خواهی دید که ترک انفاقهای مستحبّ در شؤون مختلف زندگی از قبیل زناشویی، خوراک، پوشاک و اکتفاء کردن بقدر واجب شرعی و ضروری و عقلی آنها چه اختلالی در نظام زندگی وارد می‌سازد، اختلالی که بهیچ قیمتی نمی‌توان جبران نمود. </p> <p>بهمین بیان این معنا روشن می‌گردد که آیه‌ <span class="aya" rel="9_34" data-words="20-34">و الذین یکنزون الذهب و الفضة و لا ینفقونها فی سبیل الله فبشرهم بعذاب ألیم</span> بعید نیست آن چنان اطلاقی داشته باشد که انفاقات مستحبّ را هم بعنایتی که گذراندیم شامل شود، چون کنز اموال موضوع انفاقات مستحبّ را هم مانند انفاقات واجب از بین می‌برد. </p> <p>و نیز بهمین بیان معنای گفتار ابو ذر در خطاب به عثمان بن عفان که گفت: از مردم تنها به این مقدار راضی نباشید که یکدیگر را آزار نکنند بلکه باید وا بدارید تا بذل معروف نمایند، و پرداخت کننده زکات نباید تنها به دادن آن اکتفاء نماید بلکه باید احسان به همسایه و برادران و پیوند با خویشاوندان نیز داشته باشد معلوم و روشن می‌گردد که عبارت او صریح و یا نزدیک به صریح است در اینکه وی نیز همه انفاقات را واجب نمی‌دانسته‌بلکه بعضی را واجب و برخی را مستحبّ می‌دانسته، چیزی که هست مخالفت او در این بوده که نباید بعد از زکات بکلی باب خیرات مسدود شود، و معتقد بوده که بستن در خیرات مستلزم ابطال غرض تشریع آن و افساد مصلحتی است که شارع از تشریع آن منظور داشته. </p> <p>او می‌گفته حکومت اسلام حکومت استبدادی قیصران روم و پادشاهان ایران نیست که تنها وظیفه خود را حفظ امنیت عمومی و جلوگیری از تجاوزات مردم به یکدیگر بداند، و پس از تامین آن، مردم را آزادی عمل دهد تا هر چه دلشان می‌خواهد بکنند، راه افراط خواستند<code class="page" rel="9,352"/> بروند، و راه تفریط را خواستند پیش بگیرند، اصلاح خواستند بکنند، افساد خواستند به راه بیندازند، خواستند به راه هدایت بروند بروند، و اگر خواستند گمراهی پیش بگیرند بگیرند، خود حکومت و متصدیان حکومت هم آزاد باشند و هر چه خواستند بکنند، و کسی از ایشان بازخواست نکند. </p> <p>بلکه حکومت اسلام حکومتی است اجتماعی و دینی که از مردم تنها به این اکتفاء نمی‌کند که یکدیگر را نیازارند بلکه مردم را به چیزی وا میدارد که جمیع شؤون زندگی ایشان را اصلاح می‌کند، و برای تمامی طبقات جامعه از امیر و مامور، رئیس و مرءوس، خادم و مخدوم، غنی و فقیر و قوی و ضعیف نهایت سعادتی را که در خور امکان است آماده می‌کند، فقیر را به امداد توانگر واداشته بدین وسیله حاجت توانگر را برمی‌آورد. و غنی را به انفاق و دستگیری از فقرا مامور نموده بدین وسیله حاجت فقراء را برمی‌آورد، حیثیت و مکانت اقویاء را با احترام به ضعفاء حفظ نموده، و حیات ضعفا را با رأفت و دلسوزی اقویا و مراقبت آنان تامین می‌نماید. </p> <p>عالی را بوسیله اطاعت دانی منشا خیرات و برکات ساخته، و دانی را از عدل و انصاف عالی برخوردار می‌کند، و چنین نظامی جز با نشر و گسترش مبرات و عمل به واجبات مالی و مستحبات آن بنحو شایسته‌اش بوجود نمی‌آید. </p> <h3> <span class="title" rel="9_34 9_29 9_30 9_31 9_32 9_33 9_35">برای حفظ اساس حیات مجتمع دینی و ایجاد نظام اسلامی، علاوه بر واجبات مالی، باید به مبرات و مستحبات مالی نیز به نحو شایسته عمل شود</span> </h3> <p> آری، اکتفاء کردن به دادن زکات واجب و ترک انفاقهای مستحبّ چنین نظامی را بوجود نمی‌آورد، بلکه اساس حیات مجتمع دینی را هم بر هم زده و آن غرضی را که شارع دین از تشریع انفاقات مستحبّ داشته بکلی تباه می‌سازد، و رفته رفته نظام مجتمع دینی را به یک نظام از هم گسیخته و گرفتار هرج و مرج می‌سازد، هرج و مرجی که هیچ چیز و هیچ قدرتی نمی‌تواند آن را اصلاح کند. </p> <p>و سبب متروک شدن انفاق‌های مستحبّ مسامحه در زنده داشتن غرض دین و مداهنه با ستمگران است، هم چنان که قرآن فرموده: <span class="aya" rel="8_73" data-words="7-15">إلا تفعلوه تکن فتنة فی الأرض و فساد کبیر-</span> اگر به این سفارشات عمل نکنید، همین عمل نکردنتان بصورت فتنه‌ای در زمین و فسادی بزرگ جلوه‌گر خواهد شد . </p> <p>و ابو ذر هم همین معنا را-در روایت طبری-به معاویه گوشزد می‌کرد و می‌گفت: چرا مال مسلمین را مال اللَّه نام نهاده‌ای؟ در جوابش گفته بود: خدا تو را رحمت کند ای ابو ذر، مگر ما بندگان خدا نیستیم و مگر مال مال خدا نیست؟ و خلق خلق خدا نیستند و امر امر او نیست؟ <em>ابو ذر گفت: </em> با همه این احوال نباید این کلمه را بکار بری . </p> <p>برای اینکه کلمه‌ای را که معاویه و عمال او و همچنین خلفای بعد از او یعنی بنی امیه<code class="page" rel="9,353"/> بکار می‌بردند هر چند کلمه حقی بود، و حتی نمونه‌اش در سخنان رسول خدا  (ص) و در قرآن دیده می‌شود، و لیکن آنان از این کلمه حق، غرض باطلی را منظور داشتند و می‌خواستند از انتشار آن، نتیجه‌ای را که بر خلاف منظور خدای سبحان بود بدست بیاورند. </p> <p>منظور قرآن و همچنین رسول خدا (ص) که مال را مال خدا دانسته این است که مال مختص به احدی نیست، و نباید در راه عزت و قوت و قدرت و سیطره احدی انفاق شود، تنها مورد انفاقش راه خدا است، همان راهی که خود خدا معلوم کرده، پس اگر آن را فرد از راه ارث و یا کسب یا مانند آنها بدست آورده باشد در اسلام برای آن حکمی است و اگر حکومت اسلامی از راه غنیمت و یا جزیه و یا خراج و یا صدقات یا مانند اینها تحصیل نموده باشد، در اسلام برای انفاق اینگونه اموال نیز موارد معینی هست که هیچ یک از آنها ملک شخص حاکم و زمامدار نیست. </p> <p>در اسلام هیچ زمامداری خود یا یکی از اهل خانواده‌اش، نمی‌تواند از بیت المال بیش از مئونه لازم زندگیش را بردارد تا چه رسد به اینکه همه بیت المال را به خود اختصاص دهد و آنها را گنجینه کند و یا مانند امپراطورهای ایران و روم کاخهایی بالا برد و برای خود دربار و درباریانی درست کند. </p> <p>منظور رسول خدا (ص) از این گفتار این بوده، و لیکن معاویه و امثال او که به این روایت استناد می‌کرده‌اند، منظورشان جلوگیری از اعتراض مردم بوده، مردم اعتراض می‌کرده‌اند که چرا اموال مسلمین را در راه شهوات خود و در مصارفی که خدا راضی نیست خرج می‌کنید؟ و چرا به اهلش و به مستحقینش که خود مسلمانان هستند نمی‌رسانید؟ در جواب می‌گفته‌اند: مال مال خدا است و ما امنای اوئیم در هر راهی که بنظرمان رسید صرف می‌کنیم. و بهمین بهانه بازی کردن با بیت المال را بهر طوری که دلشان بخواهد برای خود مباح نموده، و با متمسک شدن به این مدرک بر اعمال جائرانه خود صحه می‌گذاردند و از غفلت مردم سوء استفاده می‌کردند، زیرا عامه مردم نمی‌توانستند بفهمند که این مدرک مدرکی است علیه خود آنان، چون کلمه <em>مال اللَّه</em> و کلمه <em>مال المسلمین</em> به یک معنا است نه به دو معنی و حال آنکه معاویه و یارانش آن دو کلمه را به دو معنا گرفتند که یکی، معنای دیگری را دفع می‌کند. </p> <p>و اگر منظور معاویه از این مدرک همان معنای صحیح آن بود، چرا ابو ذر از دربار او بیرون می‌آمد و در میان مردم فریاد می‌زد: بشارت دهید کسانی را که اموال را رویهم<code class="page" rel="9,354"/> می‌انبازند به اینکه روزی با همان اموال پیشانی و پشت و پهلویشان را داغ خواهند کرد ؟. </p> <p>علاوه بر اینکه معاویه آیه کنز را قبول نداشت و به ابو ذر گفته بود که این آیه مختص اهل کتاب است، و چه بسا یکی از جهاتی که مایه سوء ظن ابو ذر به دستگاه خلافت شد همان اصراری بود که در موقع جمع‌آوری قرآن توسط عثمان بخرج می‌دادند تا حرف <em>واو</em> را از اول آیه <span class="aya" rel="9_34" data-words="20-23">و الذین یکنزون الذهب...</span>، حذف کنند، تا آنجا که کار به مشاجره کشیده و ابو ذر فریاد زد که اگر <em>واو</em> را در جای خود نگذارید من با شما به قتال می‌پردازم، و سرانجام دستگاه حکومت عثمان مجبور شد آیه را با <em>واو</em> ضبط کند. </p> <p>بهمین جهت باید گفت: گر چه طبری این روایت را از سیف از شعیب به منظور تخطئه ابو ذر آورده و خواسته است به اصطلاح اجتهاد او را خطا جلوه دهد، و حتی در اول گفتارش به این معنا تصریح کرده، و لیکن اطراف این قصه همه دلالت بر اصابت رأی او دارد. </p> <p>و کوتاه سخن آیه شریفه دلالت دارد بر حرمت گنجینه کردن طلا و نقره در مواردی که انفاقش واجب و ضروری است، و ندادن آن به مستحقین زکات و خودداری از انفاقش در راه دفاع، و همچنین حرمت قطع نمودن راه خیر و احسان در بین مردم. </p> <p>و در این حکم فرقی نیست میان اموالی که در بازارها در دست مردم جریان و گردش دارد، و میان‌اموالی که در زمین دفن شده، جلوگیری و خودداری از انفاق هر دو حرام است، چیزی که هست دفن کردن اموال یک گناه زائدی دارد و آن هم چنان که در سابق گفته شد این است که خیانت نسبت به زمامدار و ولی امر مسلمین نیز هست. <code class="page" rel="9,355"/> </p>
