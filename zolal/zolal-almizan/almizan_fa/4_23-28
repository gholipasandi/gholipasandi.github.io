<h3 class="ayas">سوره النساء آیه‌های ۲۳ تا ۲۸</h3><code class="section" rel="4_23-28"/><h3>ترجمه آیات</h3> <p> <span class="trans" rel="4_23">ازدواج با افراد زیر بر شما حرام شده است، مادرانتان، و دخترانتان، و خواهرانتان، و عمه‌هایتان، و خاله‌هایتان، و دختران برادر، و دختران خواهر، و مادرانی که شما را شیر داده‌اند، و خواهری که با او شیر مادرش را مکیده‌ای، و مادر زنان شما، و دختر زنان شما، که با مادرش ازدواج کرده‌اید، و عمل زناشویی هم انجام داده‌اید، و اما اگر این عمل را انجام نداده‌اید می‌توانید مادر را طلاق گفته با ربیبه خود ازدواج کنید، و نیز عروسهایتان، یعنی همسر پسرانتان، البته پسرانی که از نسل خود شما باشند، و نیز اینکه بین دو خواهر جمع کنید، مگر دو خواهرانی که در دوره جاهلیت گرفته‌اید، که خدا آمرزنده رحیم است.  «۲۳» </span><span class="trans" rel="4_24">و زنان شوهر دار مگر کنیزانی از شما که شوهر دارند، -که می‌توانید آنان را بعد از استبرا به خود اختصاص دهید، -پس حکمی را که خدا بر شما کرده ملازم باشید، و اما غیر از آنچه بر شمردیم، بر شما حلال شده‌اند، تا به اموالی که دارید زنان پاک و عفیف بگیرید، نه زناکار، و اگر زنی را متعه کردید-یعنی با او قرارداد کردید در فلان مدت از او کام گرفته و فلان مقدار اجرت (به او) بدهید، -واجب است اجرتشان را بپردازید، و بعد از معین شدن مهر، اگر به کمتر یا زیادتر توافق کنید گناهی بر شما نیست، که خدا دانایی فرزانه است.  «۲۴» </span><span class="trans" rel="4_25">و کسی که از شما توانایی مالی برای ازدواج زنان آزاد و عفیف و مؤمن ندارد-نمی‌تواند از عهده پرداخت مهریه و نفقه بر آید، -می‌تواند با کنیزان به ظاهر مؤمنه‌ای که سایر مؤمنین دارند ازدواج کند، و خدا به ایمان واقعی شما داناتر است، و از این گونه ازدواج ننگ نداشته باشید، که مؤمنین همه از همند، و فرقی بین آزاد و کنیزشان نیست، پس با کنیزان عفیف و نه زناکار و رفیق‌گیر البته با اجازه مولایشان ازدواج کنید، و کابین آنان را بطور پسندیده بپردازید، و کنیزان بعد از آن که شوهردار شدند اگر مرتکب زنا شدند عقوبتشان نصف عقوبت زنان آزاده است، این سفارش مخصوص کسانی از شما است که ترس آن دارند اگر با کنیز ازدواج نکنند به زناکاری مبتلا شوند، و اما اگر می‌توانید صبر کنید و دامن خود به زنا آلوده نسازید، برای شما بهتر است، -چون مستلزم نوعی جهاد با نفس است، -و خدا آمرزگاری رحیم است.  «۲۵» </span><span class="trans" rel="4_26">خدا می‌خواهد روشهای کسانی که پیش از شما بودند برای شما بیان کند، و شما را بدان هدایت فرماید، و شما را ببخشد. و خدا دانایی فرزانه است.  «۲۶» </span><span class="trans" rel="4_27">خدا می‌خواهد با بیان حقیقت و تشریع احکام به سوی شما برگردد، و پیروان شهوات می‌خواهند شما از راه حقیقت منحرف شوید، و دچار لغزشی بزرگ بگردید.  «۲۷» </span><span class="trans" rel="4_28">خدا می‌خواهد با تجویز سه نوع نکاحی که گذشت بار شما را سبک کند، چون انسان ضعیف خلق شده است «۲۸» </span></p>         <h3>بیان آیات‌ <span class="title" rel="4_23 4_24 4_25 4_26 4_27 4_28">بیان آیات مربوط به ازدواج‌های ممنوع و... </span> </h3> <p> آیات محکمه‌ای است که محرمات در باب ازدواج و آنچه را که در این باب حلال است بر می‌شمارد. </p> <p>آیه قبل از این که حرمت ازدواج با زن پدر را بیان می‌کرد، هر چند به حسب مضمون جزء این آیات بود، الا اینکه چون از ظاهر سیاقش بر می‌آید که تتمه آیات سابق است، لذا ما آن را جزء آن دسته آیات مورد بحث قرار دادیم، علاوه بر اینکه از نظر معنا نیز ملحق به آن آیات بود. </p> <p>و به هر حال آیات مورد بحث همانطور که گفتیم در مقام بیان تمامی اقسام ازدواج‌های حرام است، و در حرام بودن آنها هیچ تخصیصی و یا تقیدی نیاورده، ظاهر جمله: <span class="aya" rel="4_24" data-words="12-17">و أحل لکم ما وراء ذلکم</span> (جز اینها که بر شمردیم همه برایتان حلال است)، که بعد از شمردن محرمات آمده، نیز همین است، که محرمات نامبرده بدون هیچ قیدی حرامند، و در هیچ حالی حلال نمی‌شوند. </p> <p>و به همین جهت است که می‌بینیم اهل علم هم در استدلال به آیه نامبرده بر حرمت ازدواج با دختری که پسر زاده و یا دختر زاده انسان است، و نیز حرمت ازدواج با مادر پدر و یا مادر مادر، و نیز در استدلال به آیه: <span class="aya" rel="4_22" data-words="1-6">و لا تنکحوا ما نکح آباؤکم...</span><span class="footnote" rel="1" title="سوره نساء آیه ۲۲">*</span> بر حرمت ازدواج با همسر جد، هیچ اختلافی نکرده‌اند معلوم می‌شود حرمت زنان نامبرده در آیه هیچ قید و شرطی ندارد، و با همین اطلاق است که نظر قرآن کریم در مورد تشخیص پسران و دختران استفاده می‌شود، و معلوم می‌شود از نظر تشریع پسران انسان و دخترانش چه کسانی هستند؟ که انشاء اللَّه بیانش خواهد آمد. </p> <p> <span class="aya" rel="4_23" data-words="1-17">حرمت علیکم أمهاتکم و بناتکم و أخواتکم و عماتکم و خالاتکم و بنات الأخ و بنات الأخت</span> این چند زنی که در این آیه اصنافشان ذکر شده است زنانی هستند که بر حسب نسب ازدواج با آنها، حرام است، و این محرمات نسبی هفت صنفند:1-مادران.2-دختران. </p> <p>   <code class="page" rel="4,417"/> 3-خواهران 4-عمه‌ها 5-خاله‌ها 6-دختران برادر 7-دختران خواهر. </p> <p>اما صنف اول: یعنی مادران عبارتند از زنانی که ولادت انسان به آنان منتهی می‌شود، و نسب آدمی از راه ولادت به آنان متصل می‌گردد، حال چه این که آن زن آدمی را بدون واسطه زائیده باشد، و یا با واسطه، مانند مادر پدر، که اول پدر را به دنیا آورد، و سپس ما از آن پدر متولد شدیم و یا مادر مادر، که اول مادر ما را بدنیا آورد سپس مادر ما ما را بدنیا آورد و یا با چند واسطه مانند مادرانی که جد، از آنان متولد شده‌اند. </p> <p>و اما صنف دوم: یعنی دختران، عبارتند از هر دختری که تولد خودش و یا پدر و مادرش و یا تولد جد و جده‌اش از ما باشد. </p> <p>و اما صنف سوم: یعنی خواهران عبارتند از دختران و زنانی که نسبتشان از جهت ولادت متصل به ما باشد، به این معنا که تولدشان از پدر و مادر ما باشد، و یا تنها از پدر ما باشد، هر چند مادرش مادر ما نباشد، و یا تولدش از مادر ما باشد، هر چند که پدرش، پدر ما نباشد. </p> <p>و اما صنف چهارم: یعنی عمه، عبارت است از خواهر پدر، و خواهر جد، چه اینکه این خواهر و برادری آن دو از پدر و مادر هر دو باشد، و چه اینکه تنها از پدر باشد، و چه اینکه تنها از مادر، خواهر و برادر باشند. </p> <p>و اما صنف پنجم: یعنی خاله، عبارت است از زنی که با مادر ما و یا با جده ما از یک پدر و مادر متولد شده باشند، و یا تنها از یک پدر و یا تنها از یک مادر به دنیا آمده باشند. </p> <p>و همچنین صنف ششم و هفتم:، یعنی دختر برادر و دختر خواهر، که آن دو نیز منحصر در برادر و خواهر پدر و مادری نیستند، بلکه دختر برادر و دختر خواهری که تنها از پدر، و یا تنها از مادر ما باشند برادر زاده و خواهر زاده‌اند. </p> <p>و منظور از اینکه فرمود: حرام شده است بر شما مادران و دختران و... این است که ازدواج شما با آنها حرام شده، چون بطور کلی وقتی اینگونه تعبیرها را در قرآن می‌بینم، مناسبت حکم با موضوعش معلوم می‌سازد که موضوع حکم چیست، در آیه مورد بحث می‌دانیم که موضوع حرمت خوردن مادر و دختر و... نیست، چون کسی چنین کاری را نمی‌کرده، تا اسلام آن را حرام کند، هم چنان که در آیه: <span class="aya" rel="5_3" data-words="1-5">حرمت علیکم المیتة و الدم...</span><span class="footnote" rel="1" title="سوره مائده آیه ۳">*</span> با این که موضوع حرمت را نام نبرده از مناسبت حکم با موضوع می‌فهمیم موضوع حرمت خوردن میته و خون است، و در آیه شریفه‌ <span class="aya" rel="5_26" data-words="2-4">فإنها محرمة علیهم</span><span class="footnote" rel="2" title="سوره مائده آیه ۲۶">*</span>، که از همین راه می‌فهمیم منظور سکونت     <code class="page" rel="4,418"/> گزیدن در آن زمین است، و این نوع تعبیرها را مجاز عقلی می‌نامند، و در محاورات شایع است. </p> <p>و لیکن این معنا با جمله: <span class="aya" rel="4_24" data-words="5-8">إلا ما ملکت أیمانکم</span> نمی‌سازد برای اینکه می‌دانیم این استثنا، استثنای از عمل هم‌خوابگی است، نه از علقه زوجیت و ازدواج، که بیانش به زودی می‌آید، و همچنین با جمله: <span class="aya" rel="4_24" data-words="18-23">أن تبتغوا بأموالکم محصنین غیر مسافحین</span> به بیانی که آن نیز به زودی می‌آید. </p> <p>پس حق این است که موضوع حکم حرمت که در آیه ذکر نشده، و در تقدیر گرفته شده است علقه نکاح نیست، بلکه کلمه (وطی) و یا کلماتی دیگر که مفید معنای آن است، می‌باشد، و اگر قرآن به نام آن تصریح نکرد به منظور رعایت ادب در گفتار بوده، چون عادت قرآن همین است که عفت کلام را رعایت کند. </p> <p>و اگر در آیه مورد بحث خطاب را متوجه خصوص مردان نموده، فرموده بر شما مردان حرام شده است مادران و دخترانتان و... با اینکه ممکن بود همین خطاب را متوجه زنان نموده، بفرماید: بر شما زنان حرام است که به فرزندان و پدرانتان شوهر کنید، و یا بطور کلی و بدون خطاب بفرماید بین زن و فرزندش و پدرش نکاح نیست، برای این بوده که (به آن بیانی که در تفسیر آیه شریفه: <span class="aya" rel="4_34" data-words="1-4">الرجال قوامون علی النساء</span><span class="footnote" rel="1" title="سوره نساء آیه ۳۴">*</span> گذشت) خواستگاری و اقدام به ازدواج و تولید نسل بر حسب طبع، کار مردان است، و تنها مردان هستند (و نر هر حیوانی است) که به طلب جفت می‌روند،  (و تا کنون دیده نشده که ماده از حیوانی به طلب نر برود، و یا زنی برای انتخاب شوهر این خانه و آن خانه را بکوبد). </p> <p>و اما اینکه خطاب را در آیه متوجه جمع کرده و فرموده:  (علیکم-بر شما) و نیز حرمت را متعلق به جمع از هر هفت طایفه کرده، و فرموده:  (مادرانتان و دخترانتان...) برای این بوده که کلام استغراق در توزیع را برساند، ساده‌تر بگویم شامل همه مردها و عموم مادران و دختران و... بشود، و این معنا را برساند که بر هر فرد از مردان شما حرام شده ازدواج با مادرش و دخترش...، چون تحریم عموم افراد هفت طایفه بر عموم مردان معنا ندارد، و همچنین تحریم تمامی افراد هفت طایفه از یک نفرها بر همه یک نفرها سخنی بی‌معنا است، چون اگر فرضا مادر و دختر و خواهر و عمه و خاله و دختر برادر و دختر خواهر من بر تمامی یک نفرهای مسلمانان حرام باشد، معنایش این است که پس در اسلام اصلا ازدواج حرام است، چون هر مسلمانی هر زنی را که بگیرد یا مادر کسی است یا دختر کسی و یا خواهر کسی، و بنا بر این   <code class="page" rel="4,419"/> برگشت معنای آیه (همانطور که گفتیم) به این است که بر هر فرد از مردان مسلمان حرام است که با مادر و دختر و خواهر و... خودش ازدواج کند. </p> <p> <span class="aya" rel="4_23" data-words="18-28">و أمهاتکم اللاتی أرضعنکم و أخواتکم من الرضاعة و أمهات نسائکم</span> از اینجا شروع شده است به شمردن محرمات سببی،  (یعنی زنانی که با خواستگارشان اشتراک در خون ندارند، بلکه به خاطر وصلت و پیوند خویشاوندی با آنان مرتبط شده‌اند)، و این محرمات نیز هفت طایفه‌اند که شش طایفه آنها در این آیه ذکر شده، و هفتمی آنها در آیه: <span class="aya" rel="4_22" data-words="1-8">و لا تنکحوا ما نکح آباؤکم من النساء...</span> آمده است. </p> <p>و این آیه با سیاقی که دارد دلالت می‌کند بر اینکه شارع اسلام حکم مادری و فرزندی را بین یک دختر و زنی که او را شیر داده برقرار کرده است، یعنی زن شیرده را مادر آن دختر و دختر را فرزند آن زن دانسته، و همچنین حکم برادری را بین یک پسر و خواهر شیریش برقرار ساخته، چون این مادر فرزندی و این برادر خواهری را امری مسلم گرفته است، پس مساله رضاع و شیر دادن و شیر نوشیدن به حسب تشریع، روابط نسبی را ایجاد می‌کند، و این معنا به بیانی که به زودی می‌آید از مختصات شریعت اسلامی است. </p> <p>از رسول خدا (ص) هم در روایاتی که از دو طریق شیعه و سنی نقل شده آمده، که فرموده: خدای تعالی از روابط شیر خوردن همان را حرام کرده که از روابط نسبی حرام کرده است،  (مثلا اگر از روابط نسبی مادر را محرم فرزند کرده، مادر شیرده را نیز بر فرزند شیر خوارش حرام کرده است)، و لازمه این فرمایش این است که به وسیله شیر حرمت به تمامی افرادی که (اگر نسبی بودند محرم بودند) منتشر گردد، یعنی وقتی کودک من شیر زنی را خورد آن زن، مادرش و کودک من فرزندش، و کودک آن زن خواهرش، و خواهر آن زن خاله‌اش، و خواهر شوهر آن زن عمه‌اش، و فرزندان کودک آن زن برادر زاده و یا خواهر زاده‌اش شوند، و همه به وی محرم باشند. </p> <p>و اما اینکه چه مقدار شیر خوردن باعث تحقق این محرمیت می‌شود، و چه شرایطی از حیث مقدار و کیفیت و مدت دارد، و چه احکامی دیگر مترتب بر آن می‌شود، مطالبی است که پاسخگویش کتب فقهی است، و بحث در پیرامون آن از وضع این کتاب خارج است. </p> <p>و اما اینکه فرمود: <span class="aya" rel="4_23" data-words="22-25">و أخواتکم من الرضاعة</span> مراد از آن دختری نیست که من شیر مادرش را خورده‌ام، بلکه آن دختری است که او شیر مادر مرا خورده باشد، البته شیری که از ناحیه پدر من در پستانش آمده باشد، و اما اگر از شوهری دیگر شیر در پستان داشته، و بعد با پدر من ازدواج نموده و سپس به من حامله شده، و در ایام حمل دختری را شیر داده، آن دختر<code class="page" rel="4,420"/> خواهر من نمی‌شود، و همچنین سایر افرادی که به وسیله شیر محرم می‌شوند در وقتی است که شیر متعلق به پدر طفل باشد. </p> <p> <span class="aya" rel="4_23" data-words="26-28">و أمهات نسائکم</span> (مادر زنان شما) چه اینکه با دختر او یعنی همسرت همخوابگی کرده باشی، و چه نکرده باشی، در هر دو صورت نمی‌توانی مادر زن خود را برای خود عقد کنی، و علت این بی تفاوتی این است که کلمه (نساء) وقتی اضافه شود و نسبت داده شود به رجال، دلالت بر همه همسران می‌کند، به دلیل اینکه چنین تعبیری تقییدپذیر است، و می‌بینیم در جمله بعدی که در مورد دختر زنان است می‌فرماید: <span class="aya" rel="4_23" data-words="34-43">من نسائکم اللاتی دخلتم بهن فإن لم تکونوا دخلتم بهن...</span> (ربیبه‌هایی که از زنان هم خوابی شده شما هستند بر شما حرامند، و اما اگر با مادرشان هم خوابی نکرده‌اید، می‌توانید با آنان ازدواج کنید). </p> <p> <span class="aya" rel="4_23" data-words="29-33">و ربائبکم اللاتی فی حجورکم</span>... <span class="aya" rel="4_23" data-words="44-46">فلا جناح علیکم</span> کلمه (ربائب) جمع ربیبه است، که به معنای دختر زن آدمی است، دختری که از شوهری دیگر آورده و به این مناسبت او را ربوبه نامیده‌اند که تدبیر مادر او-که همسر آدمی است-و هر کسی که با آن مادر به خانه ما آمده به دست ما است، و این ما هستیم که غالبا تربیت دختران همسرمان را به عهده می‌گیریم، هر چند که این معنا دائمی نباشد. </p> <p><span class="phrase">قید <em rel="fa_4_23_32-33" data-sentence="4:559">فی حجورکم</em> نیز قیدی است غالبی، نه دائمی، غالبا چنین است که بچه‌های همسر ما، در دامن ما رشد کنند، نه دائما (چه ممکن است همسر ما دختر جدا زای خود را به کسان خود و یا کسان فرزندش سپرده باشد پس آیه شریفه نمی‌خواهد بفرماید تنها آن ربیبه‌ای بر شما حرام است که در دامان شما پرورش یافته باشد) و به همین جهت گفته‌اند: ازدواج انسان با ربیبه‌اش حرام است، چه در دامان آدمی پرورش یافته باشد و چه در دامان دیگری، بنا بر این قید <em rel="fa_4_23_32-33" data-sentence="468:137">فی حجورکم</em> قید توضیحی است، نه به اصطلاح قید احترازی،  (تا از آن برآید که ازدواج با ربیبه‌ای که در دامان ناپدری پرورش نیافته با آن ناپدری حلال است).</span> </p> <p>البته این احتمال هم هست که جمله: <span class="aya" rel="4_23" data-words="31-33">اللاتی فی حجورکم...</span>، اشاره باشد به حکمتی که در تشریع احکام مورد بحث وجود دارد، یعنی بفهماند چرا ازدواج با افرادی از زنان به خاطر نسب و افرادی به خاطر سبب حرام شده است، که توضیح بحثش ان شاء اللَّه می‌آید، و آن حکمت عبارت است از آمیزشی که بین مرد و بین این اصناف از زنان واقع می‌شود، و مصاحبتی که به طور غالب با این اصناف در خانه‌ها و در زیر یک سقف وجود دارد، و اگر حکم حرمت ابدی نبود ممکن نبود مردان با اصناف نامبرده از زنان به فحشا نیفتند، و صرف اینکه در آیاتی دیگر زنا تحریم شده، برای اجتناب از این فحشا کافی نبود (که انشاء اللَّه بیانش می‌آید). <code class="page" rel="4,421"/> بنا بر این جمله: <span class="aya" rel="4_23" data-words="31-33">اللاتی فی حجورکم</span>، به این معنا اشاره می‌کند که ربیبه‌ها از آنجایی که غالبا در دامن خود شما بزرگ می‌شوند، و غالبا نزد شمایند، همان حکمت و ملاکی که در تحریم مادران و خواهران بود، در آنان نیز هست،  (و به همان جهت که زنای با خصوص آن اصناف را نام بردیم زنای با ربیبه را نیز نام بردیم. </p> <p>و به هر حال می‌خواهیم بگوئیم قید (فی حجورکم) احترازی نیست، و نمی‌خواهد بفرماید تنها آن ربیبه‌ای حرام است که در دامن شما و در خانه شما است، و اما اگر در خانه غیر و یا دختر بزرگی باشد که در دامن شما پرورش نیافته می‌توانید با او ازدواج کنید، هم مادرش را داشته باشید و هم او را. </p> <p>دلیل بر این مدعا و این مفهومی که ما از آیه بدست آورده‌ایم این است که در جمله: <span class="aya" rel="4_23" data-words="39-46">فإن لم تکونوا دخلتم بهن فلا جناح علیکم</span>، به همین تصریح نموده، می‌فرماید: در صورتی که با مادر ربیبه دخولی صورت نگرفته، می‌توانید با خود ربیبه ازدواج کنید، معلوم می‌شود دخول در مادر دخالت دارد در تحریم ازدواج با دختر، خوب: اگر قید (فی حجورکم) هم مانند قید دخول احترازی بود همانطور که حکم فرض نبودن دخول را بیان کرد باید حکم فرض نبودن در حجور را هم بیان کند، و بفرماید:  (و اگر ربیبه شما در دامن شما پرورش نیافته، می‌توانید با او ازدواج کنید، و همین که می‌بینیم ذکر نکرده می‌فهمیم بین این دو قید فرق هست، قید دخول احترازی و قید فی حجورکم توضیحی است). </p> <p>و در جمله‌ <span class="aya" rel="4_23" data-words="44-46">فلا جناح علیکم</span> جمله: <em>فی ان تنکحوهن</em> به منظور کوتاه گویی حذف شده، چون زمینه کلام بر آن دلالت داشت،  (و هر کسی می‌فهمید معنای جمله نامبرده این است که در ازدواج شما با آنان حرجی بر شما نیست). </p> <p> <span class="aya" rel="4_23" data-words="47-52">و حلائل أبنائکم الذین من أصلابکم</span> کلمه (حلائل)، جمع حلیلة است، در مجمع البیان آمده که: حلائل جمع حلیله و به معنای محللة-حلال شده-است، و این کلمه از کلمه حلال مشتق شده، و مذکر آن حلیل و جمع مذکرش أحله است، مانند عزیز که جمعش اعزه می‌آید، و اگر زن حلال را حلیله و مرد حلال را حلیل نامیده‌اند به این مناسبت است که نزدیکی و همخوابگی با این برای آن و با آن برای این جایز و حلال است، و بعضی گفته‌اند: کلمه نامبرده مشتق از مصدر حلول-وارد شدن- است، چون زن حلال بر رختخواب مرد، و مرد حلال، در رختخواب زن وارد می‌شود، و هر دو در یک بستر داخل می‌شوند این بود گفتار صاحب مجمع البیان. </p> <p>و مراد از کلمه (ابناء) هر انسانی است که از راه ولادت به انسان متصل باشد چه بی<code class="page" rel="4,422"/> واسطه مثل فرزند خود آدمی، و چه با واسطه مثل فرزند فرزند آدمی، و چه اینکه آن واسطه پسر ما باشد و یا دختر ما، و اگر (ابناء-فرزندان) را مقید کرد بقید <span class="aya" rel="4_23" data-words="50-52">الذین من أصلابکم</span>، برای این بود که در آن روزها در عرب فرزند خوانده‌ها را نیز فرزند می‌دانستند، قرآن کریم خواست بفهماند ازدواج با همسر اولاد صلبی حرام است، نه اولادهای فرضی و ادعایی. <span class="aya" rel="4_23" data-words="53-61">و أن تجمعوا بین الأختین إلا ما قد سلف</span> مراد از این جمله، بیان تحریم ازدواج با خواهر زن با بقاء همسری زن و زنده بودن او است، و بنا بر این عبارت آیه در رساندن این مطلب زیباترین و کوتاه‌ترین عبارت است، البته این عبارت اطلاقش منصرف است به جایی که انسان بخواهد در یک زمان دو خواهر را بگیرد، و بنا بر این شامل آن مورد نمی‌شود که شخصی اول یک خواهر را بگیرد و بعد از طلاق دادن او و یا مردنش خواهر دیگر را نکاح کند، سیره قطعی جاری در بین مسلمین نیز دلیل بر جواز آن است، چون این سیره از زمان رسول خدا (ص) برقرار بوده است. </p> <p>و اما جمله‌ <span class="aya" rel="4_22" data-words="9-12">إلا ما قد سلف</span> مانند نظیرش که در آیه (22) بود و می‌فرمود: <span class="aya" rel="4_22" data-words="1-12">و لا تنکحوا ما نکح آباؤکم من النساء إلا ما قد سلف</span> ناظر است به آنچه در بین عرب جاهلیت معمول بوده، هم زن پدر خود را بعد از پدر می‌گرفتند، و هم بین دو خواهر جمع می‌کردند و در این دو مورد می‌فرماید، آنچه در زمان جاهلیت و قبل از نزول این آیات انجام داده‌اید مورد عفو الهی قرار گرفته، و اما اگر فرض کنیم در جاهلیت دو خواهر برای یک مرد نامزد شده باشند، و آن مرد خواسته باشد بعد از نزول این آیه آن دو را به خانه بیاورد، و با آنها عروسی کند جمله مورد بحث این فرض را استثنا نکرده، بلکه آیه شریفه دلالت دارد بر منع از آن، زیرا این جمع عملی بین دو خواهر است، هم چنان که روایات گذشته در تفسیر آیه: <span class="aya" rel="4_22" data-words="1-6">و لا تنکحوا ما نکح آباؤکم...</span> نیز بر این منع دلالت دارد، چون در آن روایات دیدیم که رسول خدا (ص) بین زنان و فرزندان شوهر از دنیا رفته آنان جدایی انداخت، با اینکه پسر متوفی زن پدر خود را قبل از نزول این آیه همسر خود کرده بود. </p> <p>و حرام نبودن ازدواج با دو خواهر و یا با زن پدر در زمان جاهلیت با اینکه زمانی است گذشته و امروز دیگر مورد ابتلای مردم نیست، و بخشودن آن نکاحها از این جهت که عملی است گذشته هر چند حکمی است لغو، و اثری بر آن مترتب نمی‌شود، و لیکن از جهت آثار عملی که امروز از آن ازدواج‌ها باقی مانده، خالی از فائده نیست، و به عبارتی ساده‌تر اینگونه ازدواجها که قبل از اسلام انجام شده از جهت اصل عمل دیگر مورد ابتلا نیست، هر چه بوده چه حلال و چه حرام واقع شده، ولی از این جهت که آیا مثلا فرزند متولد از چنین بسترهایی<code class="page" rel="4,423"/> حکم حلالزاده را دارند یا حکم حرامزاده را، و آیا احکام قرابت بر اینگونه خویشاوندان مترتب هست یا نه، مساله‌ای است مورد ابتلاء. </p> <p>باز به عبارتی دیگر این صحیح نیست و معنا ندارد که اسلام حرمت و حلیت را متوجه ازدواجهای قبل از خود کند، مثلا ازدواجهایی که در جاهلیت به صورت جمع بین دو خواهر انجام شده را حلال و یا حرام کند، با اینکه مثلا دو خواهر و یا یکی از آن دو مرده و یا هر دو و یا یکی از آن دو مطلقه شده باشند، و لیکن حلال کردن و لغو ندانستن آن ازدواجها در امروز این اثر را دارد که فرزندان متولد از چنین ازدواجهایی محکوم به طهارت مولد و حلالزادگی می‌شوند، و از خویشاوندان خود ارث می‌برند، و خویشاوندان از آنان ارث می‌برند، و ازدواجشان با محارم از خویشاوندان حرام، و ازدواج محارمشان با آنان حرام خواهد بود، و همچنین هر اثر و حکمی که در قرابت هست بین آنان و قرابتشان بار می‌شود. </p> <p>و بنا بر این پس این که فرمود: <span class="aya" rel="4_22" data-words="9-12">إلا ما قد سلف</span> استثنایی است از حکم، نه به اعتبار اینکه مربوط و متعلق به اعمال گذشته قبل از تشریع است، بلکه به اعتبار آثار شرعیه‌ای که از آن اعمال گذشته هنوز باقی است و با این بیان معلوم شد که استثنای نامبرده، استثنایی است متصل نه منقطع، که مفسرین پنداشته‌اند. </p> <p>ممکن هم هست استثنا را به همه فقرات مذکور در آیه ارجاع دهیم، و آن را مختص به جمله: <span class="aya" rel="4_23" data-words="53-57">و أن تجمعوا بین الأختین</span> ندانیم چون هر چند عرب جاهلیت مرتکب همه محرمات نامبرده در آیه نمی‌شده، یعنی با مادر و دختر و سایر طوائف نامبرده در آیه ازدواج نمی‌کرده، الا اینکه در غیر عرب امت‌هایی بوده‌اند که با بعضی از آن طوائف ازدواج می‌کرده‌اند، مانند امت فرس و روم و سایر امت‌های متمدن و غیر موحدی که در ایام نزول این آیات بوده‌اند، و سنت‌های مختلفی در مساله ازدواج داشته‌اند اسلام خواسته است با این استثنا آن ازدواجها که قبل از طلوع اسلام در بین امت‌های دیگر دائر بوده را معتبر شمرده، حکم به طهارت مولد متولدین از آن ازدواج‌ها بنماید، و بفرماید بعد از آنکه داخل اسلام و دین حق شده‌اند محکوم به حلال‌زادگی هستند، و قرابتشان قرابت معتبر است، لیکن وجه اول از آیه شریفه ظاهرتر است. </p> <p> <span class="aya" rel="4_23" data-words="62-66">إن الله کان غفورا رحیما</span> این جمله تعلیلی است راجع به استثنا و این از مواردی است که مغفرت به آثار اعمال تعلق گرفته نه به خود اعمالی که گناه و معصیت است. </p> <p><code class="aya" rel="4_24"/> <span class="aya" rel="4_24" data-words="1-8">و المحصنات من النساء إلا ما ملکت أیمانکم...</span> کلمه (محصنات) به فتحه صاد اسم مفعول از ماده (ح-ص-ن) از مصدر باب<code class="page" rel="4,424"/> افعالش احصان است، که به معنای منع است، حصن حصین (دژ محکم) را هم از این جهت حصن گفته‌اند، که مانع از ورود اغیار است، و وقتی می‌گویند: احصنت المرأة معنای آن این است که فلان زن عفت به خرج داد، و ناموس خود را حفظ کرد، و یا این است که از فسق و فجور امتناع ورزید، در قرآن کریم نیز آمده که: <span class="aya" rel="66_12" data-words="5-7">التی أحصنت فرجها</span><span class="footnote" rel="1" title="سوره تحریم آیه:۱۲">*</span> یعنی دارای عفت بود، و وقتی گفته می‌شود:  (احصنت المراة) بصورت معلوم و یا (احصنت المرأة) بصیغه مجهول، معنایش این است که فلان زن شوهر رفت، و در نتیجه شوهرش او را حفظ کرد، و یا بدون دخالت شوهر صرف ازدواج، او را حفظ کرد، و چون بخواهی در مورد زنی بگویی این زن آزاده است نه برده، می‌گویی <em>أحصنت المراة</em> زیرا آزاد بودن او مانع می‌شود از اینکه کسی مالک ناموس او شود، و یا آزاد بودنش مانع می‌شود از اینکه مرتکب زنا گردد، زیرا در آن ایام زنا در بین کنیزان شایع بود، و آزادها از ارتکاب آن ننگ داشتند. </p> <p>و ظاهرا مراد از کلمه <em>محصنات</em> در آیه مورد بحث معنای دوم باشد، یعنی زنانی که ازدواج کرده‌اند نه به معنای اول و سوم، چون آنچه از زنان خارج از چهار طایفه نامبرده در آیه، ازدواجشان حرام است تنها شوهردارشان است، خواه عفیف باشند و یا نباشند، و چه اینکه آزاد باشند یا کنیز. </p> <p>پس هیچ وجهی به نظر نمی‌رسد که کسی بگوید: مراد از کلمه <em>محصنات</em> در آیه شریفه، زنان عفیف است، با اینکه حکم حرمت ازدواج اختصاصی به عفیف‌ها ندارد.  (ساده‌تر بگویم آیه شریفه می‌فرماید: غیر آن چهارده طایفه، با هر زنی می‌توان ازدواج کرد، مگر محصنات یعنی شوهرداران که ازدواج با آنها حرام است. بعضی‌ها گفته‌اند: مگر محصنات یعنی زنان عفیف که ازدواج با آنها-البته اگر شوهر داشته باشند-حرام است، بعضی دیگر لفظ نامبرده را حمل کرده‌اند به حرائر، یعنی گفته‌اند: مگر زنان آزاد که ازدواج با آنها-البته اگر شوهر داشته باشند حرام است، اشکال ما این بود که در هر دو احتمالی که مفسرین دادند قید-البته اگر شوهر داشته باشند-اخذ شده بود، و در احتمال اول حکم را مختص به زنان عفیف دانستند، با اینکه اختصاصی به آنها نداشت، و در احتمال دوم حکم را مختص به زنان آزاد کرده بودند، با اینکه اختصاصی به آنان نداشت، و معلوم است که اینگونه معنا کردن را طبع سلیم نمی‌پسندد. </p> <p> (پس حق مطلب همان است که گفتیم مراد از کلمه نامبرده زنان شوهردار است)  (مترجم)   <code class="page" rel="4,425"/> و این واژه، یعنی کلمه (محصنات) عطف است به کلمه (امهات) و معنای آیه چنین می‌شود حرام شد بر شما ازدواج با مادران و... همچنین ازدواج با زنان شوهردار-البته ما دام که شوهر دارند-. </p> <p>و بنا بر این جمله: <span class="aya" rel="4_24" data-words="5-8">إلا ما ملکت أیمانکم</span> در این مقام خواهد بود که حکم منعی که در محصنات بود از کنیزان محصنه بردارد، یعنی بفرماید زنانی که ازدواج کرده‌اند، و یا بگو شوهر دارند، ازدواج با آنها حرام است به استثنای کنیزان که در عین اینکه شوهر دارند ازدواج با آنها حلال است به این معنا که صاحب کنیز که او را شوهر داده می‌تواند بین کنیز و شوهرش حائل شود، و در مدت استبرا نگذارد با شوهرش تماس بگیرد، و آن گاه خودش با او همخوابگی نموده، دوباره به شوهرش تحویل دهد، که سنت هم بر این معنا وارد شده است. </p> <p>و اما اینکه بعضی مفسرین گفته‌اند مراد از جمله: <span class="aya" rel="4_24" data-words="5-8">إلا ما ملکت أیمانکم</span> مالکیت مولی نسبت به خود برده نیست بلکه صاحب اختیاری و ملکیت همخوابگی و شهوت‌رانی از زن به وسیله نکاح و یا به وسیله مالک کنیز شدن است،  (ساده‌تر اینکه آیه شریفه می‌خواهد بفرماید غیر آن چهارده طایفه حلال است. به استثنای شوهردارها که همخوابگی با آنها حرام است، مگر آنکه به وسیله نکاح یا ملکیت رقبه مالک ناموس آنها شده باشید، و بنا بر این معنا استثنای نام برده استثنای منقطع و نظیر عبارت (به همه علما سلام کن مگر غیر علما) خواهد بود، چون قبلا فرموده بود زنان شوهردار حرامند، مگر آنکه به وسیله نکاح یا ملک رقبه مالک ناموس آنها باشید و معلوم است چنین زنی داخل در عبارت زنان شوهردار نبود، تا استثنا آن را خارج سازد)  (مترجم) پس این تفسیر درست نیست به خاطر اینکه اولا باید بگوئیم: مراد از کلمه (محصنات) زنان عفیفند، نه شوهردار، تا استثنای منقطع نشود، که اشکال آن را قبلا تذکر دادیم، و گفتیم زنی که از آن چهارده طایفه نباشد ازدواجش حلال است، چه عفیف باشد و چه نباشد، و ثانیا این معنا از قرآن کریم معهود و سابقه‌دار نیست، که عبارت‌ <span class="aya" rel="4_24" data-words="6-8">ما ملکت أیمانکم</span> را بر غیر برده اطلاق کرده باشد، در اصطلاح قرآن کریم ملک یمین به معنای برده است و بس، نه به معنای تسلط بر شهوت رانی و امثال آن. </p> <p>و همچنین تفسیر دیگری که کرده‌اند و ذیلا از نظر خواننده می‌گذرد درست نیست، و آن این است که گفته‌اند مراد از جمله: <span class="aya" rel="4_24" data-words="6-8">ما ملکت أیمانکم</span> زنان جوانی است که شوهر کافر دارند، ولی در جنگ اسیر مسلمانان شده‌اند،  (و آیه شریفه می‌خواهد بفرماید بطور کلی زن شوهردار حرام است، الا چنین زنی که با اینکه شوهر دارد، از آنجا که جزء غنائم جنگی مسلمین شده برای مسلمان تمتع از او حلال است)، و این تفسیر را با روایت زیر تایید کرده‌اند<code class="page" rel="4,426"/> که ابی سعید خدری گفته: این آیه در باره اسیر شدن اوطاس نازل شد، که مسلمانان زنان مشرکین را اسیر گرفتند و با اینکه در دار الحرب شوهرانی مشرک داشتند با این همه به حکم این آیه حلال شدند و منادی رسول خدا (ص) ندا در داد که هر کس کنیزی از این زنان نصیبش شده، اگر کنیزش حامله است با او همخوابگی نکند، تا وضع حمل کند و آنها هم که کنیزشان حامله نیست صبر کنند تا مدت استبرا تمام شود. </p> <p>وجه نادرستی این تفسیر این است که عبارت‌ <span class="aya" rel="4_24" data-words="6-8">ما ملکت أیمانکم</span> مطلق است، هم شامل اسرای جنگی شوهردار می‌شود، و هم شامل غیر آنان، و روایت نامبرده به خاطر اینکه سندش ضعیف است، و قدرت آن را ندارد که اطلاق قرآن را مقید کند. </p> <p> <span class="aya" rel="4_24" data-words="9-11">کتاب الله علیکم</span> <span class="aya" rel="4_24" data-words="9-11">کتاب الله علیکم</span> <span class="phrase">یعنی الزموا حکم کتاب اللَّه ، ملازم حکم خدا شوید، و آن حکمی که خدا بر شما نوشته-و یا بگو واجب کرده را بگیرید (چون کلمه علیکم -به نظر مؤلف قدس سره در اینجا اسم فعل است، و معنای فعل امر-بگیرید-را می‌دهد،) ولی مفسرین گفته‌اند کلمه <em rel="fa_4_24_9-9" data-sentence="228:458">کتاب</em> در این جمله از این جهت به صدای بالا خوانده می‌شود که مفعول مطلق فعلی تقدیری و فرضی است، و تقدیر کلام کتب اللَّه کتابا علیکم  (خدا علیه شما کتابی نوشته و تکلیفی واجب کرده)، آن گاه فعل کتب حذف شده، به جایش مصدر آن فعل به فاعل اضافه شده، و این مضاف و مضاف الیه به جای فعل نشسته، و بنا به گفته آنان دیگر (علیکم) اسم فعل نیست بهانه مفسرین در این تفسیر که کرده‌اند این است که اگر کلمه  (علیکم) اسم فعل بود باید می‌فرمود: علیکم کتاب اللَّه ،  (بگیرید کتاب خدا را).</span> </p> <p>به ایشان اشکال کرده‌اند که جلوتر آمدن مفعول از فعل چیز نوظهوری نیست، ممکن است (کتاب) را از باب تقدم مفعول بر فعل مفعول <em>علیکم</em> بگیریم. </p> <p>جواب داده‌اند نحویین اجازه نمی‌دهند زیرا اسم فعل در عمل کردن ضعیف است، خیلی هنر داشته باشد طبق معمول همه افعال در مفعول مؤخر عمل کند، و اما در مفعول مقدم نمی‌تواند عمل کند. </p> <p> <span class="aya" rel="4_24" data-words="12-17">و أحل لکم ما وراء ذلکم</span> در اینجا اگر خدای تعالی می‌خواست بفرماید: غیر از این شانزده طایفه، هر زنی دیگر برای شما حلال است، نمی‌فرمود (ما وراء) چون کلمه (ما) مربوط به غیر ذوی العقول است. </p> <p>ساده‌تر بگویم در عرب در مورد اشیا تعبیر به (ما) - (چیز) می‌آورند، و در مورد اشخاص تعبیر به (من-کسی که)، و چون در آیه سخن از اشخاص است نباید می‌فرمود (ما)، از سوی دیگر<code class="page" rel="4,427"/> نباید می‌فرمود (ذلکم) چون این اسم اشاره مخصوص مذکر است، و سخن در آیه حلال بودن زنان است، نه مردان از اینجا می‌فهمیم که منظور از کلمه (ما) زنان نیستند، بلکه عمل شهوترانی و همخوابگی و امثال اینها است همان عملی که در آیه: <span class="aya" rel="4_23" data-words="1-3">حرمت علیکم أمهاتکم</span> مقدر است، و معنای جمله مورد بحث این است که همخوابگی و شهوت رانی با آن شانزده طایفه بر شما حرام شده، و غیر آن مثلا نکاح کردن با غیر این چند طایفه حلال است، با این معنا مساله بدل قرار گرفتن جمله: <span class="aya" rel="4_24" data-words="18-20">أن تبتغوا بأموالکم</span> از جمله‌ <span class="aya" rel="4_24" data-words="12-17">و أحل لکم ما وراء ذلکم</span> نیز کاملا درست می‌شود، لیکن مفسرین در باره جمله مورد بحث تفسیرهای عجیب و غریبی کرده‌اند، مثلا بعضی از آنان گفته‌اند معنای‌ <span class="aya" rel="4_24" data-words="12-17">و أحل لکم ما وراء ذلکم</span> این است که غیر خویشاوندان محرمتان هر زنی دیگر برایتان حلال است. </p> <p>بعضی دیگر گفته‌اند معنایش این است که کمتر از پنج زن یعنی چهار یا سه یا دو نفر برایتان حلال است، که با اموال خود و به وجه نکاح زن بگیرید. </p> <p>بعضی دیگر گفته‌اند (یعنی غیر نامبردگان هر چه می‌خواهید از کنیزان بگیرید). </p> <p>بعضی دیگر گفته‌اند: یعنی غیر محرم‌ها و غیر از زائد بر چهار نفر بر شما حلال است، که با اموالتان زن بگیرید، حال چه بر وجه نکاح، و چه خریدن کنیز. </p> <p>و همه این تفسیرها بی‌ارزش است، چون از الفاظ آیه هیچ دلیلی بر هیچیک از آنها دلالت ندارد، علاوه بر اینکه اشکال استعمال کلمه (ما) در معنای ذوی العقول-کسی که-به همه آنها وارد است، با اینکه هیچ ضرورتی در کار نیست که ما را وادار کند کلمه-چیزی که- را به معنای کسی که-که بیانش در همین نزدیکی گذشت، از این هم که بگذریم آیه شریفه در مقام اینست که چه اصنافی از زنان حرام، و چه اصنافی حلالند، نه در این مقام که چند زن حلال است و بیش از آن حرام، پس این درست نیست که ما تحمیل کنیم بر آیه شریفه که می‌خواهد عدد را بیان کند، پس حق مطلب همان است که گفتیم جمله مورد بحث در مقام بیان بهره‌وری از زنان در ما سوای آن شانزده صنف نامبرده در دو آیه قبل است، حال چه اینکه بهره‌وری نکاح باشد، و چه از راه خریدن. </p> <p> <span class="aya" rel="4_24" data-words="18-23">أن تبتغوا بأموالکم محصنین غیر مسافحین</span> این جمله بدل یا عطف بیان‌ از جمله (ما وراء ذلکم) است، می‌خواهد راه شروع در استفاده و بهره‌گیری از زنان و همخوابگی با آنان را روشن کند، چون آنچه جمله: و احل لکم ما وراء ذلکم می‌فهماند و مصادیقی را که شامل می‌شد سه مصداق بود:1-نکاح 2-خریدن کنیز 3-زنا-سفاح-در جمله مورد بحث منع از سفاح-زنا-را بیان نموده، راه حلال را منحصر به<code class="page" rel="4,428"/> دو راه کرد،1-نکاح 2-خریدن و اگر بر روی اموال تکیه کرده است، برای این بوده که دو راه نامبرده جز با مال عملی نیست، اگر انسان بخواهد زنی را بطور دائم برای خود نکاح کند، باید مهریه بدهد، و اگر بخواهد با زنی بطور موقت ازدواج کند، باید اجرت بدهد، و مساله مهریه در اولی و اجرت در دومی رکن عقد است، و اگر بخواهد از کنیزان استفاده کند، باید قیمتش را بفروشنده بپردازد، گو اینکه در مورد کنیزان مال رکن نیست، زیرا ممکن است کسی کنیز خود را به ما ببخشد، و یا اباحه کند، و لیکن این غالبا به وسیله مال بدست می‌آید پس برگشت معنای آیه به این شد که غیر از آن اصناف نامبرده برای شما حلال است که همخوابگی با زنان و دسترسی با آنان را به وسیله اموال خود برای خود فراهم کنید، و مال خود را در این راه خرج کنید، یا مهریه بدهید، یا اجرت و یا قیمت، اما در مسیر سفاح و زنا نباید خرج کنید. </p> <p>از اینجا روشن می‌شود که مراد از احصان در جمله‌ <span class="aya" rel="4_24" data-words="21-23">محصنین غیر مسافحین</span> احصان عفت است، نه آن دو معنای دیگر که در آغاز کلام نقل کردیم، یعنی احصان تزویج و احصان حریت، زیرا منظور از (ابتغاء به اموال) در آیه شریفه اعم است از آنچه خرج نکاح می‌شود، یا خرج خریدن کنیز، و هیچ دلیلی در دست نیست که آن را منحصر در نکاح کند، تا به ناچار احصان را هم حمل بر خصوص احصان تزوج کنیم، و منظور از احصان عفت این نیست که بفرماید اصلا در صدد آمیزش و همخوابگی با زنان بر نیائید، تا بگویی با مورد خود آیه که در مقام حلال کردن زنان است منافات دارد، بلکه منظور از احصان عفت چیزی در مقابل زنا است، یعنی تعدی به طرف فحشا به هر صورت که باشد، می‌خواهد بفرماید زنان بر شما حلالند در صورتی که شما هوای از تعدی به سوی فحشا جلوگیری کنید، و این اسب سرکش را تنها در چهار دیواری حلالهای خدا به جولان در آورید، و از محرمات جلوگیرش باشید، حال این تاخت و تازهای حلال به هر صورت که می‌خواهد باشد، و این عمل جنسی را به هر طریق از طرق عادی که خواستید انجام دهید، طرقی که در بین افراد بشر برای بیشتر لذت بردن معمول است، و خدای عز و جل انگیزه آن را در نهاد انسان و فطرت او به ودیعه نهاده است. </p> <p>با بیانی که گذشت فساد گفته بعضی از مفسرین که ذیلا از نظر خواننده می‌گذرد روشن می‌شود، او گفته: جمله‌ <span class="aya" rel="4_24" data-words="18-20">أن تبتغوا بأموالکم...</span> لام غایت و یا چیز دیگری که معنای آن را بدهد در تقدیر دارد، و مثلا تقدیر جمله چنین است: لتبتغوا... <em>و یا</em> ارادة ان تبتغوا... . </p> <p>وجه فساد آن این است که همانطور که قبلا گفتیم جمله مورد بحث بدل است از جمله: <span class="aya" rel="4_24" data-words="13-17">أحل لکم ما وراء ذلکم</span> و به همین جهت، بدل و مبدل منه عین همند، نه اینکه اولی غایت و غرض از دومی باشد، پس مضمون جمله‌ <span class="aya" rel="4_24" data-words="18-19">أن تبتغوا...</span> به وجهی عین همان چیزی<code class="page" rel="4,429"/> است که از جمله <em>ما وراءکم</em> منظور است، نه اینکه نتیجه‌ای مترتب بر آن باشد، و به طفیل آن مورد اراده واقع شده باشد، و این روشن است و نیازی به توضیح بیشتر ندارد. </p> <h3> <span class="title" rel="4_24"><span class="phrase">استناد نادرست به جمله <em rel="fa_4_24_22-23" data-sentence="22:43">غیر مسافحین</em> در آیه، برای عدم جواز ازدواج موقت، و رد آن</span></span> </h3> <p> و همچنین آن مفسر دیگر که گفته: مراد از مسافحه مطلق سفح ماء که در فارسی بگو ریختن آب منی است، بدون اینکه در نظر گرفته شود که چرا خدای تعالی انگیزه شهوت‌رانی را در فطرت آدمی قرار داد، و این دستگاه تناسلی را به چه منظور آفرید، و با اینکه می‌داند خدا آن را آفرید تا به وسیله آن بشر به تشکیل خانواده و تولید نسل تن در دهد، آب نطفه خود را در غیر این مورد بریزد، و به قرینه مقابله معنای احصان قهرا همان ازدواج دائمی می‌شود، که غرض از آن توالد و تناسل است،  (و مثل اینکه مفسر نامبرده خواسته است آیه را دلیل بگیرد بر اینکه پس ازدواج موقت نیز مسافحه و حتی حرام است؟ !!)  (مترجم). </p> <p>بنده نتوانستم بفهم این مفسر خواسته است چه بگوید، تنها چیزی که از گفتارش دستگیرم شد این است که وی راه بحث و استدلال را گم کرده، راهی را که می‌خواسته طی کند عوضی رفته و سر از جای دیگر در آورده، بحث در باره ملاک حکم که نامش حکمت تشریع نیز هست را با بحث از خود حکم خلط کرده، و در نتیجه به لوازمی برخورده که نمی‌تواند به آن ملتزم شود. یکی از آن دو بحث در صدد به دست آوردن ملاک عقلی است، و دیگری در جستجوی حکم شرعی و حدودی که موضوع و متعلق آن حکم دارد، و نیز شرایط و موانعی که برای آن حکم مقرر شده می‌باشد، و معلوم است که این بحث بر خلاف بحث اول، بحثی است لفظی که وسعت و ضیق حکم و موضوع آن و شرایط و موانعش تابع لفظ دلیلی است که از ناحیه شارع رسیده و ما هیچ تردیدی نداریم در این که تمامی احکام تشریع شده از ناحیه شارع تابع مصالح و ملاکهای حقیقی است، -نه ملاکهای اعتباری و موهوم-، و حکم نکاح نیز یکی از احکام شرع است، آن نیز در تشریعش مصلحت‌های واقعی و ملاکهای حقیقی معیار بوده، و آن مصالح عبارت است از بقای نسل از راه توالد و تناسل. </p> <p>و نیز می‌دانیم که نظام جاری در عالم صنع و ایجاد از نوع انسانی، بقای نوعی را خواسته که البته به وسیله بقای افراد تامین می‌شود، نظام خواسته است بشر تا روزی که خدا می‌خواهد در روی زمین بماند و نسلش منقرض نگردد، آن گاه برای تضمین و تامین این غرض بنیه و ساختمان بشر را مجهز به جهاز تناسلی کرده، تا این دستگاه اجزایی را از بدن دو انسان نر و ماده جدا کرده، در فضایی مناسب تربیت کند، و از آن یک انسان جدید بسازد، تا جانشین دو انسان قبل گردد، و به این وسیله سلسله نسل این نوع بدون تعطیل و انقطاع ادامه<code class="page" rel="4,430"/> حیات دهد. </p> <p>و چون صرف دادن دستگاه تناسلی به صورتی به جنس نر و به صورتی دیگر به جنس ماده کافی نبوده، و نیرویی لازم بوده تا این دو دستگاه را به کار بیاندازد، و به خدمت بگیرد، به ناچار نیرویی به نام شهوت در دل دو طرف به ودیعه سپرد، تا هر یک به طرف دیگر متمایل و مجذوب گشته، آن طرف دیگر را نیز به کوشش و جذبه خود به سوی خود بکشاند و آن قدر از درون دل آن دو تحریک خود را ادامه دهد تا آن دو را به هم رسانیده و عمل جنسی انجام پذیرد، نظام خلقت این قدم دوم را نیز کافی ندانسته برای اینکه آن دستگاه تناسلی و این نیروی جاذبه بازیچه قرار نگیرد و به فساد کشیده نشود، عقل را بر زندگی بشر حاکم کرد. </p> <p>و در عین اینکه نظام خلقت کار خود را به طور کامل انجام داده، و در تحصیل غرض خود که همانا بقای نوع بشر بود هیچ کوتاهی نکرد، ما می‌بینیم که افراد این اتصالات و تک تک زن و مردها و حتی همه اصناف آنها دائما به این غرض خلقت نمی‌رسند، از اینجا می‌فهمیم که همه آن قدمها که نظام خلقت در به دست آوردن غرض خود برداشته مقدماتی است غالبی، یعنی غالبا به نتیجه منتهی می‌شود، نه دائما، پس نه همه ازدواجها به پیدایش فرزند منتهی می‌شود، و نه هر عمل تناسلی و نه هر جذبه و میل به عمل جنسی، چنین اثری را نتیجه می‌دهد، و نه هر مرد و زنی، و نه هر ازدواجی، به هدایت فطری به سوی کام گیری و سپس استیلاد منجر می‌شود، بلکه همه اینها اموری است غالبی. </p> <p>پس مجهز بودن تکوینی به جهاز تناسلی، آدمی را دعوت می‌کند به اینکه برای به دست آوردن نسل از طریق شهوت به ازدواج اقدام نماید، و از سوی دیگر عقلی که در او به ودیعه سپرده شده است، دعوت دیگری اضافه بر دعوت جهاز تناسلی دارد، و آن این است که انسان را می‌خواند به اینکه خود را از فحشا که مایه فساد سعادت زندگی او و ویرانگر اساس خانواده و قاطع نسل است حفظ نماید. </p> <p>و این دو مصلحت و یا بگو یک مصلحت مرکب، یعنی مصلحت تولید نسل و مصلحت ایمنی از رخنه فحشا و فساد، ملاک و معیاری غالبی است که زیر بنای تشریع نکاح در اسلام را تشکیل می‌دهد، چیزی که هست این اغلبیت تنها از خصوصیت‌های ملاک احکام است، و اما خود احکام که هر یک برای موضوع خودش تشریع شده اغلبیت نمی‌پذیرد، بلکه هر حکمی برای موضوع خودش دائمی است. </p> <p>پس این جایز نیست که کسی بگوید جواز نکاح و همخوابگی تابع غرض و ملاک نامبرده است، اگر آن ملاک بود ازدواج و همخوابگی نیز جایز است و اگر آن ملاک نبود،  (و<code class="page" rel="4,431"/> دو نفر مرد و زن صرفا منظورشان شهوترانی بود) ازدواج باطل است، و تنها ازدواجی درست است که به منظور توالد باشد، و پس ازدواج مرد عقیم و یا زن عقیم جایز نیست‌ و ازدواج زن عجوزه  (سالخورده) بخاطر اینکه خون حیض نمی‌بیند جایز نیست و ازدواج با دختر صغیره‌ای که به سن زائیدن نرسیده جایز نیست، و ازدواج مرد زناکار جایز نیست، همخوابگی با زن حامله-به خاطر اینکه از این همخوابگی حامله نمیشود جایز نیست، و همخوابگی بدون انزال جایز نیست و ازدواج بدون تاسیس خانواده جایز نیست و فلان ازدواج جایز نیست و آن دیگری جایز نیست. </p> <p>بلکه همه این ازدواجها جایز است، چون سنتی است قانونی و مشروع و این سنت در بین دو طایفه مرد و زن احکامی دایمی دارد، و مساله حفظ مصلحت عمومی یعنی بقای نسل همانطور که توجه کردید ملاکی است غالبی، نه دایمی و معنا ندارد که سنت مشروع را تابع وجود ملاک، و عدم این را باعث عدم مشروعیت آن بدانیم، و تک تک افراد ازدواج را ملاحظه کنیم، هر یک از آنها که دارای ملاک بود صحیح دانسته، و هر یک را که فاقد آن بود باطل بدانیم. </p> <p> <span class="aya" rel="4_24" data-words="24-30">فما استمتعتم به منهن فآتوهن أجورهن فریضة...</span> گویا ضمیر در کلمه (به) به چیزی بر می‌گردد که از جمله‌ <span class="aya" rel="4_24" data-words="12-17">و أحل لکم ما وراء ذلکم</span> استفاده می‌شود، و آن عبارت است از رسیدن به کام شهوت، و یا هر تعبیری که این معنا را برساند، در نتیجه کلمه (ما) برای توقیف-و به معنای هر زمانی که-خواهد بود، و جار و مجرور (منهن) متعلق است به جمله (استمتعتم)، و معنای جمله این است که هر زمانی که از زنان با گرفتن کام تمتع بردید فریضة و وجوبا باید اجرت ایشان را به خود ایشان بدهید. </p> <p>البته ممکن است کلمه (ما) را موصوله بگیریم، و جمله (استمتعتم) را صله آن و ضمیر در (به) را راجع به موصول، و جار و مجرور (منهن) را بیانگر موصول بدانیم، که در این صورت معنا چنین می‌شود (و از زنان با هر یک که به وسیله همخوابگی استمتاع کردید باید اجرتش را بدهید). </p> <p>و این جمله به دلیل اینکه حرف (فا) بر سرش آمده تفریع و نتیجه‌گیری از سخنان قبل است. </p> <p>تفریع بعض بر کل، و یا بگو تفریع جزئی بر کلی، و در این معنا هیچ شکی نیست، چون مطلب قبلی این بود که با اموال خود در جستجو و طلب همسر باشید، به شرطی که عفت را رعایت نموده سفاح و زنا نکنید، و این سخن همانطور که بیانش گذشت هر دو نوع کام‌گیری را یعنی نکاح دائم و تمتع از کنیز را شامل می‌شود، پس تفریع جمله‌ <span class="aya" rel="4_24" data-words="24-29">فما استمتعتم به منهن فآتوهن أجورهن</span> بر آن جمله قطعا از باب تفریع جزء بر کل و یا تفریع بعضی از اقسام جزئی بر مقسم کلی<code class="page" rel="4,432"/> خواهد بود. </p> <p>و این قسم تفریع در کلام خدای تعالی بسیار آمده، مانند آیه شریفه‌ <span class="aya" rel="2_184" data-words="1-9">أیاما معدودات فمن کان منکم مریضا أو علی سفر</span><span class="footnote" rel="1" title="روزه ایامی معین بر شما واجب شده پس کسی که از شما مریض یا در سفر باشد سوره بقره آیه ۱۸۴">*</span> که در آن بعضی از افراد مسلمین که حالت غیر عادی دارند تفریع شده است بر کل مسلمین، و آیه شریفه: <span class="aya" rel="2_196" data-words="37-43">فإذا أمنتم فمن تمتع بالعمرة إلی الحج</span><span class="footnote" rel="2" title="و چون از بیماری و دشمنی ایمنی یافتید، آنهایی که عمره تمتع آورده‌اند و تا رسیدن احرام حج کامروایی کرده‌اند چنین و چنان کنند سوره بقره آیه ۱۹۶">*</span> که یک قسم از اقسام سه‌گانه حج را بر اصل مقسم متفرع کرده است، و آیه شریفه: <span class="aya" rel="2_256" data-words="1-15">لا إکراه فی الدین قد تبین الرشد من الغی فمن یکفر بالطاغوت و یؤمن بالله</span><span class="footnote" rel="3" title="در دین هیچ اکراهی نیست راه رشد و راه ضلالت روشن شد پس کسی که به طاغوت کفر ورزد و به خدا ایمان آورد سوره بقره آیه ۲۵۶">*</span> که یک طایفه از مردم مکلف به انتخاب یکی از دو راه رشد و غی را متفرع کرده بر کل آن مردم و از این قبیل است آیات دیگر. </p> <h3> <span class="title" rel="4_24">آیه‌ <span class="aya" rel="4_24" data-words="24-25">فما استمتعتم...</span> در باره متعه است</span> </h3> <p> و بدون شک مراد از استمتاع مذکور در آیه نکاح متعه است، چون آیه شریفه در مدینه نازل شده، زیرا در سوره نساء واقع شده، که در نیمه اول بعد از هجرت نازل شده و بیشتر آیاتش بر آن شهادت می‌دهد، و این نکاح یعنی نکاح متعه و یا بگو نکاح موقت، در آن برهه از زمان در بین مسلمانان معمول بوده، و در آن نیز هیچ شکی نیست-اخبار بر مسلم بودن آن توافق و اتفاق دارد-، حال چه اینکه اسلام آن را تشریع کرده باشد و چه از تاسیسات شارع اسلام نباشد، - بلکه قبل از اسلام هم معمول بوده باشد-پس أصل وجود چنین نکاحی در زمان رسول خدا  (ص) و در پیش چشم و گوش آن جناب جای تردید نیست، و نیز جای شک نیست که در آن ایام نام این نوع ازدواج همین نام بوده و از آن جز به عنوان متعه تعبیر نمی‌کردند، پس چاره‌ای جز این نیست که جمله: <span class="aya" rel="4_24" data-words="24-27">فما استمتعتم به منهن</span> را حمل بر همین نوع نکاح نموده و از آن جمله این قسم نکاح را بفهمیم، هم چنان که سایر رسوم و سنت‌هایی که در عهد نزول قرآن به اسماء خودش معروف و شناخته می‌شده آیات قرآن بر آن معنای معهود حمل می‌شده، مثلا اگر آیه‌ای در باره حکمی راجع به یکی از آن اسما نازل می‌شده آن عنوان را امضا می‌کرده و یا رد و تخطئه می‌نموده، یا در باره آن عنوان امر می‌کرده و یا نهی می‌نموده، چاره‌ای جز این نبوده که آن اسما و عناوین را بر همان معانی معروف آن روزش حمل کنند، و هرگز       <code class="page" rel="4,433"/> سابقه ندارد که با وجود چنین زمینه‌ای اسم نامبرده را بر معنای لغویش-که در آن روز متروک شده بوده-حمل کرده باشند. </p> <p>مانند کلمه (حج) و کلمه (بیع)، و (ربا)، و (ربح)، و (غنیمت)، و کلماتی دیگر از این قبیل که یک معنای لغوی دارند و یک معنای معروف در بین اهل زمان مثلا کلمه (حج) در اصل لغت به معنای قصد کردن بوده ولی معنای معروفش در بین مردم عرب زیارت خانه کعبه بوده، و ممکن نیست کسی ادعا کند که در قرآن کریم کلمه (حج) به معنای قصد است، و همچنین سایر عناوین قرآنی، و نیز تعبیرات و عناوینی که در لسان رسول خدا (ص) برای موضوعات می‌آمده نظیر کلمه (صلات) و (زکات) و (حج تمتع) و امثال اینها که در اصل لغت معنایی داشته ولی در لسان شارع، استعمالش در معنایی دیگر و یا مصداق معینی از آن معنا شایع شده،  (مانند کلمه (صلات) که در اصل لغت به معنای دعا بوده و شارع مقدس آن را در مصداق خاصی از دعا یعنی در نماز استعمال کرد، و این استعمال آن قدر شایع شد که هر جا کلمه صلات شنیده می‌شد معنای نماز به ذهن می‌رسید، نه معنای دعا، و با تحقق و جا افتادن چنین نامگذاری دیگر مجالی نیست، برای اینکه ما الفاظی را که از صلات و زکات و غیره که در قرآن آمده بر معانی لغویش حمل کنیم، با اینکه نسبت به معنای جدیدش آن قدر شهرت یافته که در واقع معنای حقیقی کلمه شده است، حال یا به دست شارع چنین وضعی را به خود گرفته که در این صورت حقیقتی شرعی خواهد بود، و یا این که شهرتش در آن معنا در آغاز آن قدر نبوده که معنای لغوی به ذهن کسی نیاید، ولی در اثر اینکه متشرعه، یعنی مسلمانان کلمه نامبرده را در معنای جدید بسیار استعمال کرده‌اند. به حد معنای حقیقی رسیده است، که در این صورت از آن تعبیر می‌کنیم به حقیقت متشرعه). </p> <p>پس متیقن و مسلم شد که باید استمتاع در جمله مورد بحث را، بر نکاح متعه حمل کنیم، چون در ایام نزول آیه، لفظ متعه به همین معنا بر سر زبانها دوران می‌یافته، حال چه اینکه (به اعتقاد شیعه بگوئیم نکاح متعه هم اکنون نیز به قوت و اعتبار خودش باقی است)، و چه اینکه (به گفته اهل سنت) بگوئیم حکم نکاح متعه به وسیله آیه‌ای دیگر و یا به وسیله سنت -کلام رسول خدا (ص) -نسخ شده، چون این مطلبی دیگر است که در جای خودش بحث می‌شود. </p> <p>و کوتاه سخن اینکه آنچه از آیه مورد بحث استفاده می‌شود، حکم نکاح متعه است و بس و همین معنا از قدمای مفسرین یعنی مفسرین از صحابه و تابعین چون ابن عباس، و ابن مسعود، و ابی بن کعب، و قتاده، و مجاهد، و سدی، و ابن جبیر، و حسن، و دیگران نیز استفاده<code class="page" rel="4,434"/> می‌شود، و مذهب ائمه اهل بیت (علیهم السلام) هم در مساله متعه همین است. </p> <p>از همین جا روشن می‌شود که گفتار بعضی از مفسرین که ذیلا نقل می‌شود تا چه پایه از بطلان و فساد است، او در تفسیر این آیه گفته: مراد از کلمه (استمتاع) همان نکاح است، زیرا ایجاد علقه نکاح هم نوعی طلب تمتع است، کسی که زنی را برای خود نکاح می‌کند، می‌خواهد از او تمتع ببرد. و چه بسا بعضی دیگر در تایید این گفتار گفته باشند که دو حرف  (سین-تاء) در استمتاع-برای تاکید است-و معنای استمتاع همان تمتع است. </p> <p>وجه بطلان این سخن این است که متداول بودن نکاح متعه-به این اسم-، و معروفیت آن در بین مردم آن روز به هیچ وجه مجالی باقی نمی‌گذارد برای این که شنونده آیه، از کلمه استمتاع معنای لغوی آن به ذهنش بیاید. </p> <p>علاوه بر اینکه به فرضی که نظریه این مفسرین درست باشد، و معنای طلب بر مورد نکاح دائمی منطبق گردد، و یا بر عکس کلمه (استمتعتم) معنای طلب نداشته اصولا معنایی که این مفسرین برای کلمه مذکور کرده‌اند، با جزائی که در آیه برای شرط آورده شده یعنی جمله <span class="aya" rel="4_24" data-words="28-29">فآتوهن أجورهن</span> سازگار نیست، زیرا در نکاح دائم (اجرتی در کار نیست، و آنچه داده می‌شود مهریه و صداق است) و از این مهم‌تر آنکه در جمله مورد بحث، استمتاع شرط دادن اجرت قرار گرفته فرموده: اگر از زنی استمتاع بردید واجب است اجرت وی را بدهید، در حالی که در عقد دائمی استمتاع شرط نیست، وقتی مردی زنی دائمی را برای خود عقد می‌کند به محض تمام شدن عقد مهریه او به ذمه‌اش می‌آید، چنانچه دخولی صورت بگیرد، باید همه مهر را بدهد، و اگر صورت نگیرد نصف مهر را باید بپردازد. </p> <p>پس در عقد دائمی دادن مهر واجب است، و مشروط بر این نیست که تمتعی واقع شده باشد، و یا مرد در طلب تمتع باشد، هر چند که ما صرف مراسم خواستگاری و اجرای عقد و ملاعبه و مباشره را تمتع بدانیم، بلکه همانطور که گفتیم نصف مهریه با خواندن عقد واجب می‌شود، و نصف دیگرش با دخول. </p> <p>از این هم که بگذریم آیاتی که قبل از این آیه نازل شده مساله وجوب دادن مهر در همه فرضهایش را به طور مستوفی و کامل بیان کرده بود، دیگر حاجتی نبود که در آیه‌ای دیگر آن را تکرار کند، در آیات قبل فرموده بود: <span class="aya" rel="4_4" data-words="1-5">و آتوا النساء صدقاتهن نحلة...</span><span class="footnote" rel="1" title="سوره نساء آیه ۴">*</span> و نیز فرموده بود: <span class="aya" rel="4_20" data-words="1-15">و إن أردتم استبدال زوج مکان زوج و آتیتم إحداهن قنطارا فلا تأخذوا منه شیئا</span><span class="footnote" rel="2" title="سوره نساء آیه ۲۰">*</span> تا آخر دو آیه، و     <code class="page" rel="4,435"/> نیز فرموده بود: <span class="aya" rel="2_236" data-words="1-23">لا جناح علیکم إن طلقتم النساء ما لم تمسوهن أو تفرضوا لهن فریضة و متعوهن علی الموسع قدره و علی المقتر قدره متاعا</span> تا آنجا که فرمود- <span class="aya" rel="2_237" data-words="1-15">و إن طلقتموهن من قبل أن تمسوهن و قد فرضتم لهن فریضة فنصف ما فرضتم</span><span class="footnote" rel="1" title="و اگر طلاقشان دادید قبل از آنکه با ایشان همخوابگی کنید نصف آن مهریه‌ای که معین کرده‌اید باید بدهید، تا آخر دو آیه، سوره بقره آیه ۲۳۶-۲۳۷">*</span>. </p> <p>و اینکه بعضی از این مفسرین احتمال داده‌اند که آیه مورد بحث یعنی جمله‌ <span class="aya" rel="4_24" data-words="24-30">فما استمتعتم به منهن فآتوهن أجورهن فریضة</span> برای تاکید باشد، این اشکال بر آن وارد است که لحن آیاتی که قبلا نازل شده بود، و مادر بالا آنها را نقل کردیم، و مخصوصا سیاق ذیل آیه: <span class="aya" rel="4_20" data-words="1-5">و إن أردتم استبدال زوج</span> (تا آخر دو آیه) برای تاکید، شدیدتر از جمله مورد بحث است، پس هیچ زمینه‌ای برای احتمال نامبرده نمی‌ماند. </p> <h3> <span class="title" rel="4_24 4_23 4_25 4_26 4_27 4_28">آیه متعه نسخ نشده است نه با آیات دیگر و نه با سنت</span> </h3> <p> و اما اینکه کسی بگوید: بله آیه مورد بحث در مورد متعه یعنی نکاح مدت‌دار نازل شده بود، ولی به وسیله آیه: <span class="aya" rel="23_5-7" data-words="1-22">و الذین هم لفروجهم حافظون، إلا علی أزواجهم أو ما ملکت أیمانهم فإنهم غیر ملومین، فمن ابتغی وراء ذلک فأولئک هم العادون</span><span class="footnote" rel="2" title="سوره مؤمنون آیه ۵-۶-۷">*</span> نسخ شده، چون فرموده (هر کس با غیر همسر یا کنیزش نزدیکی کند-تجاوزگر است) و اگر بگوید (کما اینکه گفته‌اند) به وسیله آیه: <span class="aya" rel="65_1" data-words="1-8">یا أیها النبی إذا طلقتم النساء فطلقوهن لعدتهن</span><span class="footnote" rel="3" title="سوره طلاق آیه ۱">*</span> (ای پیامبر چون زنان را طلاق می‌دهید با رعایت عده طلاق دهید) به ضمیمه آیه: <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span><span class="footnote" rel="4" title="سوره بقره آیه ۲۲۸">*</span> (زنان طلاقی تا سه نوبت حیض دیدن و پاک شدن عده نگه بدارند)، نسخ شده، چون در این دو آیه جدا شدن زن از شوهر منحصر شده در طلاق و عده، و در نکاح موقت نه طلاق هست نه عده سه حیض. </p> <p>و اگر گفته شود-کما اینکه گفته‌اند-به وسیله آیه ارث نسخ شده، چون در آن آیه فرموده: <span class="aya" rel="4_12" data-words="1-6">و لکم نصف ما ترک أزواجکم</span><span class="footnote" rel="5" title="سوره نساء آیه ۱۲">*</span>،  (شما نصف ما ترک همسرتان را ارث می‌برید)، چون در نکاح متعه ارث نیست (نه از طرف مرد و نه از طرف زن). </p> <p>و اگر گفته شود-کما این که گفته‌اند-به وسیله تحریم که فرموده: <span class="aya" rel="4_23" data-words="1-5">حرمت علیکم أمهاتکم و بناتکم...</span> نسخ شده، چون این آیه در باره نکاح است. </p> <p>           <code class="page" rel="4,436"/> و یا بگوید-کما اینکه گفته‌اند-به وسیله آیه تعدد زوجات نسخ شده، چون در آن آمده: <span class="aya" rel="4_3" data-words="8-18">فانکحوا ما طاب لکم من النساء مثنی و ثلاث و رباع...</span><span class="footnote" rel="1" title="سوره نساء آیه ۳">*</span> (از زنان به عقد خود در آورید دو به دو و سه به سه و چهار به چهار) و نفرموده متعه نیز می‌توانید بکنید و در متعه بیش از چهار زن نیز جایز است. </p> <p>و یا بگوید-هم چنان که گفته‌اند-به وسیله سنت-یعنی کلام رسول اللَّه (ص) -نسخ شده، چون رسول خدا (ص) در سال جنگ خیبر و به گفته بعضی دیگر در سال فتح مکه و به گفته بعضی دیگر در حجة الوداع آن را نسخ کرد. </p> <p>و اگر گفته شود درست است که متعه زنان مباح شد، ولی در دو نوبت و یا سه نوبت از آن نهی شد، که آخرین نوبت که در آن حکم متعه استقرار یافت نهی تحریمی شد. </p> <p>پاسخ این گفتار را یک به یک از نظر خواننده می‌گذرانیم. </p> <p>اما اینکه گفتند حکم متعه به وسیله آیه مؤمنون نسخ شده. </p> <p>جوابش این است که آیه نامبرده صلاحیت این نسخ را ندارد، برای اینکه معنا ندارد آیه ناسخ قبل از آیه منسوخ نازل شود، و آیه مؤمنون در مکه نازل شده، در روزگاری که متعه تشریع نشده بود، و آیه متعه در مدینه نازل شد، علاوه بر اینکه کلمه (ازواجهم) که در آیه مؤمنون آمده شامل متعه نیز می‌شود، و با آیه متعه هیچ تعارضی ندارد تا بگوئید ناسخ آن است، مگر زن متعه همسر آدمی نیست؟ و مگر عقدی که به این منظور خوانده می‌شود نکاح نیست؟ و چرا نباشد با اینکه در اخبار صادره از مقام نبوت، و در کلمات مسلمانان دست اول و دوم یعنی صحابه و تابعین، متعه، نکاح نامیده شده، و آن را نکاح مدت‌دار خوانده‌اند، و این اشکال که اگر نکاح باشد باید چنین زن و شوهری از یکدیگر ارث ببرند، و اگر بخواهند از یکدیگر جدا شوند به وسیله طلاق جدا شوند، با اینکه در متعه نه ارث هست و نه طلاق، جوابش به زودی خواهد آمد انشاء اللَّه. </p> <p>و اما اینکه گفتند حکم متعه به وسیله آیات ارث و طلاق و آیه تعدد زوجات نسخ شده. </p> <p>جوابش این است که نسبت بین آن آیات و بین متعه، نسبت ناسخ و منسوخ نیست، تا آنها ناسخ این باشند، بلکه نسبتشان نسبت عام و خاص، و یا مطلق و مقید است، چون آیه میراث مثلا حکم کلی و عمومی کرده به اینکه همه زنان چه دائمی و چه موقت از شوهر ارث می‌برند و شوهران از آنان ارث می‌برند و سنت یعنی کلام رسول خدا (ص) این عموم را تخصیص زده فرموده الا زن موقت که از شوهر ارث نمی‌برد، و شوهر از او ارث   <code class="page" rel="4,437"/> نمی‌برد، و همه زنان وقتی بخواهند از شوهر جدا شوند به وسیله طلاق جدا می‌شوند، به استثنای همسر موقت که طلاق لازم ندارد، و مردان از زنان بیش از چهار نفر نمی‌توانند بگیرند، به جز نکاح متعه، که بیش از چهار نیز جایز است، و شاید این مفسرین به خاطر این که نتوانسته‌اند بین نسبت عام و خاص و نسبت ناسخ و منسوخ فرق بگذارند دچار چنین اشتباهی شده‌اند، و پنداشته‌اند بین آیات نامبرده و آیه متعه نسبت، ناسخ و منسوخ است. بله در مورد عام و خاص بعضی از اصولیین نظرشان این است که در بعضی صور عام ناسخ و خاص منسوخ می‌شود، و آن در صورتی است که اول دلیل خاص از ناحیه شارع صادر شود، بعد دلیل عام، که در این فرض دلیل عام اگر در اثبات و نفی مخالف دلیل خاص باشد ناسخ آن خواهد شد، لیکن هم اصل این نظریه در جای خود باطل است، و در فن اصول پنبه‌اش زده شده، و هم اینکه، مورد بحث ما را شامل نمی‌شود، چون آیات طلاق که عام است در سوره بقره قرار دارد، و این سوره اولین سوره‌ای است که در مدینه طیبه نازل شده، و آیه متعه که خاص است، در سوره نساء قرار دارد، که بعد از سوره بقره نازل شده، و همچنین آیه تعدد زوجات که هر چند در سوره نساء قرار دارد-لیکن قبل از آیه متعه واقع شده، و نیز آیه ارث که آن نیز در سوره نساء قبل از آیه متعه قرار دارد، و اتفاقا سیاق و زمینه آیات در این سوره متحد است، و پیدا است که آیاتش یکی پس از دیگری نازل شده پس نمی‌توان احتمال داد که آیه متعه قبل از آیه تعدد زوجات و قبل از آیه طلاق نازل شده باشد، ولی به حسب دستور بعد از آن آیات قرار گرفته باشد (مترجم) . </p> <p>پس حاصل این شد که در بحث ما خاص که همان آیه متعه است بعد از عام قرار دارد، نسبت به بعضی از عمومات در سوره‌ای قرار دارد که بعد از سوره آن عام نازل شده، و نسبت به بعضی دیگر گو اینکه عام و خاص در یک سوره قرار دارند، اما خاص بعد از عام قرار گرفته. </p> <p>و اما اینکه گفتند آیه متعه به وسیله آیه عده سه حیض نسخ شده باشد، بطلانش از بطلان احتمالهای گذشته روشن‌تر است، برای اینکه مگر کسی گفته: نکاح متعه عده ندارد تا بگویی با آیه عده نسخ شده؟ البته در متعه نیز عده هست، هر چند که مقدار زمان عده در عقد دائم و عقد موقت مختلف است، و برگشت این اختلاف به تخصیص است، نه نسخ، در نتیجه مجموع دلیل متعه و دلیل عده چنین می‌شود: هر زنی که از شوهر جدا می‌شود، باید سه حیض و یا سه طهر عده نگه دارد، بجز متعه که او باید فلان مقدار عده بگیرد. </p> <p>و اما اینکه گفتند حکم متعه به وسیله آیه تحریم که چند صفحه قبل تفسیر شد، و می‌فرمود ازدواج شما با مادران و خواهران و غیره حرام است نسخ شده، از حرفهای عجیبی است<code class="page" rel="4,438"/> که در این مقام زده شده برای اینکه اولا آیه متعه دنبال آیه تحریم، و هر دو در یک زمینه و یک سیاق قرار دارند، و اجزاء هر دو بهم مربوط و ابعاضشان به یکدیگر متصل است، و با این حال چگونه تصور دارد که آیه متعه قبل از آیه تحریم باشد، و چگونه ممکن است گوینده‌ای که دارد در یک زمینه سخن می‌گوید صدر کلامش ناسخ ذیل آن باشد؟. </p> <p>و ثانیا آیه تحریم کجایش از نکاح موقت نهی کرده؟ و حتی اشاره‌ای به این معنا کرده است؟  (وجدانا ما هر چه فکر می‌کنیم) نه صریح آن نهی از نکاح موقت است، و نه حتی ظهوری در این باره دارد، تنها چیزی که آیه شریفه در مقام بیان آن است اصنافی از زنانند که ازدواجشان با مردانی حرام است، در آخر این را بیان می‌کند که غیر از این اصناف ازدواجشان و اگر کنیزاند خریدنشان اشکال ندارد، و ازدواج موقت نیز به بیانی که گذشت ازدواج است، و ذیل آیه تحریم دلالت بر بی اشکالی آن دارد نه اینکه. از آن نهی کرده باشد، پس بین آیه تحریم و آیه متعه نسبت تباینی وجود ندارد، تا در مقام جمع بین آن دو گفته شود یکی ناسخ دیگری است. </p> <p>بله چه بسا گفته باشند که جمله: <span class="aya" rel="4_24" data-words="12-23">و أحل لکم ما وراء ذلکم أن تبتغوا بأموالکم محصنین غیر مسافحین</span> از آنجا که حلیت زنان را مقید به مهر و به احصان بدون سفاح کرده شامل متعه نمی‌شود، چون در متعه که ازدواج موقت است احصان نیست، -زیرا احصان عبارت است از ازدواج رسمی و دائمی-و به همین جهت است که اگر مردی با داشتن زن متعه، زنا کند سنگسار نمی‌شود، چون زنای او زنای مرد دارای همسر نیست، پس همین دلیل نمی‌گذارد جمله‌ <span class="aya" rel="4_24" data-words="12-17">و أحل لکم ما وراء ذلکم</span> شامل متعه شود. </p> <p>لیکن این سخن نیز باطل است، دلیل بطلانش همان معنایی است که ما برای کلمه احصان کرده گفتیم هر چند در سه معنا استعمال می‌شود، لیکن در آیه شریفه منظور از آن احصان عفت است، نه احصان تزوج، زیرا این کلام همانطور که شامل نکاح می‌شود، شامل ملک یمین کنیز خریداری نیز می‌شود، و به فرضی هم که قبول کنیم مراد از احصان، احصان تزوج است، تازه می‌گوئیم حکم عمومی سنگسار در مورد مرد دارای متعه تخصیص خورده، و مجموع دو دلیل چنین معنا می‌دهد، هر مردی که دارای احصان تزوج است-که این کلی دو فرد دارد یکی دارنده زن دائمی، و دیگر دارنده متعه-اگر زنا کند باید سنگسار شود، الا مردی که زنش متعه باشد، نه دائمی که به حسب سنت اعدام نمی‌شود، و اما کتاب خدا اصلا متعرض مساله نشده است. </p> <p>و اما اینکه گفتند حکم متعه به وسیله سنت نسخ شده، -علاوه بر اینکه چنین نسخی از<code class="page" rel="4,439"/> اصل باطل است، به خاطر اینکه مخالف اخبار متواتره‌ای است که دستور می‌دهد برای تشخیص روایت صحیح از غیر صحیح آن را عرضه بر کتاب کنید، اگر مخالف کتاب بود به دیوارش بزنید، و به کتاب مراجعه کنید-اشکالی دارد که در بحث روایتی انشاء اللَّه می‌آید. </p> <p><code class="aya" rel="4_25"/> <span class="aya" rel="4_25" data-words="1-10">و من لم یستطع منکم طولا أن ینکح المحصنات المؤمنات...</span> کلمه (طول) به معنای غنی و بی‌نیازی و یا زیادت در قدرت مالی است، و هر دو معنا با آیه شریفه می‌سازد، و مراد از محصنات زنان آزاد است، چون در مقابلش فتیات را آورده، که به معنای کنیزان است، و عین این مقابله شاهد بر آن است که مراد از محصنات زنان عفیف نیست، چون اگر آن بود شامل زنان آزاد و برده هر دو می‌شد، دیگر زنان برده را در مقابلش ذکر نمی‌کرد، و بلکه در مقابل زنان عفیف زنان غیر عفیف را نام می‌برد و نیز منظور از آن، زنان شوهر دار نیست، برای اینکه زنان شوهردار را نمی‌توان نکاح کرد و نیز منظور زنان گرویده به اسلام نیست و گرنه احتیاج نداشت بفرماید زنان محصنه بلکه همان قید مؤمنات کافی بود زیرا مؤمنات، مسلمات نیز هستند. </p> <p>و مراد از جمله: <span class="aya" rel="4_25" data-words="11-14">فمن ما ملکت أیمانکم</span> کنیزانی است که در دست سایر مؤمنین هستند، نه آنهایی که در دست خود مردی است که می‌خواهد نکاح کند، چون نکاح کردن مرد با کنیز خودش باطل و غیر مشروع است، و اگر کنیزان‌ را به عموم مؤمنین نسبت داده، و به مرد عرب فرموده با کنیز مؤمنین ازدواج کن با اینکه خود آن مرد عزب نیز جزء مؤمنین است، به خاطر اینست که مؤمنین با اتحادی که در دین دارند گویا همه آنان یک شخصند، مصالح و منافعشان یکی است. </p> <p>در جمله مورد بحث محصنات و همچنین فتیات را مقید کرد به قید مؤمنات، تا اشاره کرده باشد به اینکه برای مسلمان جایز نیست با زن غیر مؤمنه یعنی اهل کتاب و مشرک ازدواج کند، نه با زن آزاد ایشان و نه با کنیزهاشان، که البته این مساله تتمه‌ای دارد که بزودی انشاء اللَّه (در اوایل سوره مائده) از نظر خواننده محترم خواهد گذشت. </p> <p>و حاصل معنای آیه این شد: که هر مسلمانی نمی‌تواند از زنان مؤمنه و آزاد بگیرد، زیرا بنیه مالیش آن چنان زیاد نیست که بتواند سنگینی مهر و نفقه او را تحمل کند، می‌تواند با کنیزان مؤمنه‌ای که در دست سایر مسلمانان است ازدواج کند و مجبور نیست آن قدر خود را در فشار تجرد نگه دارد که خدای نخواسته در معرض خطر فحشا و در نتیجه در معرض شقاوت و بدبختی قرار دهد. </p> <p>بنا بر این مراد از این نکاح، نکاح دائم است، و آیه شریفه در زمینه تنزل دادن و آسان کردن تکلیف است، می‌فرماید اگر دسترسی به آن ندارید به این اکتفاء کنید. <code class="page" rel="4,440"/> در این جا ممکن است سؤالی به ذهن خواننده برسد، و آن این است: حال که آیه شریفه در مقام تنزل دادن تکلیف است، چرا با اینکه می‌تواند دو راه فرار از فحشا (ازدواج با کنیزان، و ازدواج موقت با آزادگان) را پیشنهاد کند، به یکی از این دو اکتفاء نمود؟. </p> <p>جوابش این است که بلی نکاح متعه هم علاج تجرد را می‌کند لیکن از آنجایی که ازدواج متعارف در نظر کسانی که می‌خواهند تشکیل خانواده داده، نسل نوی پدید آورند، و از خود جانشین به جای بگذارند طبعا همان ازدواج دائمی است، لذا سخنی از متعه به میان نیاورد، و آن را به عنوان راه چاره پیشنهاد نکرد، زیرا تشریع متعه در حقیقت تسهیلی است برای مسلمانان که اگر در سفری یا در خانه‌ای، یا در روزگاری ناگزیر شدند با زنی تماس داشته باشند، و در عین حال مسئول نفقه و مهریه او هم نشوند، و این تماس احیانا به صورت زنا واقع نشود، بلکه همین عمل را به صورت ازدواج موقت انجام دهند، آری تشریع متعه برای این بود که در هیچ شرایطی بهانه‌ای برای فحشا به دست بندگان خدا نباشد و ریشه فساد از بیخ قطع گردد. </p> <p>در حقیقت، کلام در این آیه طبق زمینه غالب و معروف و آشنای به ذهن شنونده جریان یافته، نه اینکه متعه راه چاره نباشد، بلکه اصولا در قرآن کریم عادت بر این است که در مقام تشریع احکام و قوانین جهت غالب و معروف را در نظر بگیرد، مثلا در آیه شریفه: <span class="aya" rel="2_185" data-words="15-30">فمن شهد منکم الشهر فلیصمه و من کان مریضا أو علی سفر فعدة من أیام أخر</span><span class="footnote" rel="1" title="پس هر کس از شما رمضان را درک کرد، روزه‌اش را بگیرد، و هر کس مریض یا مسافر بود به همان عده از روزهای دیگر بگیرد (سوره بقره آیه ۱۸۵)">*</span> با این که عذر برای خوردن روزه منحصر در سفر و بیماری نیست، این دو را نام برد، پس نام بردن خصوص این دو به معنای آن نیست که غیر از این دو هیچ بهانه و عذری، عذر نیست، و نیز در آیه شریفه: <span class="aya" rel="4_43" data-words="23-44">و إن کنتم مرضی أو علی سفر أو جاء أحد منکم من الغائط أو لامستم النساء فلم تجدوا ماء فتیمموا صعیدا طیبا</span><span class="footnote" rel="2" title="و اگر مریض یا در راه سفر بودید یا از مستراح آمدید، یا با زنان تماس گرفته جنب شدید، و آبی نیافتید پس با خاکی پاک تیمم کنید (سوره نساء آیه ۴۳)">*</span>. </p> <p>عذر مجوز تیمم را منحصر در نیافتن آب کرده، با اینکه منحصر به آن نیست، زیرا ممکن است آب باشد، ولی غصبی باشد، و یا وقت برای غسل و وضو تنگ باشد، پس عذرها و سایر قیودی که برای کلام ذکر می‌شود همانطور که ملاحظه می‌فرمائید مبنی بر غالب و معروف است، و از این قبیل آیات باز هم هست. </p> <p>همه این حرفها بنا بر نظریه مفسرین است که آیه را حمل بر نکاح دائم کرده‌اند،     <code class="page" rel="4,441"/> خواستیم بگوئیم به فرضی که نظریه شما درست باشد ذکر عقد دائم دلیل بر انحصار نیست، و اما بنا به نظریه خود، که جمله‌ <span class="aya" rel="4_25" data-words="7-10">أن ینکح المحصنات المؤمنات</span> هر دو نوع نکاح را شامل می‌شود، و لیکن منظور از آن، نکاح دائم است که دشوارتر و خرجش بیشتر است دیگر جایی برای این توجیه‌ها باقی نمی‌ماند، و نباید به خاطر همین که آیه شریفه خواسته است راهی آسانتر از نکاح دائم ارائه دهد کسی توهم کند که پس آیه شریفه تنها شامل نکاح دائم می‌شود، چون اگر متعه هم مشروع بود باید آن را جزء نکاح‌های آسان‌تر بشمارد پس معلوم می‌شود <span class="aya" rel="4_24" data-words="24-27">فما استمتعتم به منهن</span> در مقام بیان حکم متعه نیست، هم چنان که بعضی این توهم را کرده‌اند-برای خاطر اینکه توسعه و راه آسان‌تر نشان دادن هر دو طرفش یعنی منزل عنه و منزل الیه  (و یا بگو نکاح دشوار و نکاح آسان) در خود آیه مورد بحث آمده می‌فرماید: هر کس نمی‌تواند چنان کند، چنین کند <span class="aya" rel="4_25" data-words="1-4">و من لم یستطع...</span> بله اگر منزل الیه-همان راه آسان‌تر-را نام ببرد، ولی در مورد بحث اینطور نیست، حکم متعه در آیه قبلی بیان شده، و در آیه مورد بحث در مقابل راه دشوار نکاح دائم و راه آسانتر ازدواج با کنیز دیگران مقابله شده فرمود اگر قادر بر آن نیستید به این اکتفاء نمائید، و این چه ارتباطی به آیه قبلی دارد؟ !!. </p> <p>علاوه بر اینکه گفتیم جمله‌ <span class="aya" rel="4_25" data-words="7-10">أن ینکح المحصنات المؤمنات</span> هیچ امتناعی ندارد از اینکه شامل هر دو نوع نکاح یعنی دائم و متعه بشود، هم چنان که اگر در بقیه فقرات آیه دقت کنیم این معنا کاملا روشن می‌شود. </p> <p> <span class="aya" rel="4_25" data-words="18-24">و الله أعلم بإیمانکم بعضکم من بعض</span> از آنجایی که در جمله قبلی با آوردن قید (المؤمنات) ایمان، در متعلق حکم قید شده بود، و از آنجایی که ایمان امری قلبی است لذا کسی نمی‌تواند به حقیقت ایمان دیگری اطلاع پیدا کند، چون برای این آگهی میزانی مانند میزان الحراره و سایر موازین مادی وجود ندارد، چه بسا مردمی توهم کنند که خدای تعالی با آوردن این قید کار مسلمانان را دشوار کرده، و بلکه اصلا جلو آن را گرفته، مسلمانان مکلف را دچار عسر و حرج ساخته، چون نمی‌توانند تشخیص دهند آیا زنی که می‌خواهند بگیرند ایمان قلبی دارد یا نه، لذا در این جمله که می‌فرماید:  (خدا به ایمان بندگان مؤمنش آگاه است) بطور کنایه فهمانده، شما مکلفین مامور به تشخیص واقع و حقیقت ایمان زنان نیستید، این کار خدا است و بس، بلکه تنها مامورید بر طبق اسباب ظاهری عمل کنید اسبابی که نظیر شهادتین، و شرکت در جماعت مسلمین، و انجام وظائف عمومی دین دلالت بر ایمان صاحبش می‌کند، و همین ایمان ظاهری معیار است نه ایمان باطنی. <code class="page" rel="4,442"/> </p><h3> <span class="title" rel="4_25">وجه آوردن جمله‌ <span class="aya" rel="4_25" data-words="22-24">بعضکم من بعض</span> (همه از هم هستید) در آیه و من لم یستطع... </span> </h3> <p> و چون این جهت که تنها فقرا از مکلفین را هدایت کرد به اینکه با کنیزان ازدواج کنند باعث می‌شد که تاثیر گفتار در دلهای ناقص و کوتاه شود و عموم مردم از این بیان نسبت به طبقه کنیزان احساس خواری و پستی و ذلت کنند، و خیال کنند خدای تعالی نیز این طبقه را خوار و بی‌مقدار می‌داند، و از سوی دیگر خود این طبقه هم از این خطاب دلگیر شوند، و عموم مردم نیز خود را بافته‌ای جدا تافته پنداشته، با طبقه بردگان معاشرت ننموده، و مخصوصا مردان از ازدواج با کنیزان، و زنان از ازدواج با غلامان خودداری ورزند، و از این که آنان را شریک زندگی نموده گوشت و خون خود را با آنها مخلوط سازند احساس ننگ کنند لذا با جمله <span class="aya" rel="4_25" data-words="22-24">بعضکم من بعض</span> از این سوء تفاهم جلوگیری نموده و به حقیقتی صریح اشاره کرد، که با دقت در آن، توهم فاسد نامبرده از بین می‌رود، زیرا می‌فرماید: برده نیز مانند آزاد، انسان است، و از نظر انسانیت و معیاری که با آن یک موجود، انسان می‌شود هیچ تفاوتی با هم ندارند، برده نیز مانند آزاد واجد همه شؤون انسانیت است، تنها تفاوتی که بین این دو هست، در سلسله احکامی است که به منظور استقامت امر مجتمع انسانی در رساندن او به سعادتش تشریع شده، و این تفاوتها به هیچ وجه نزد خدای تعالی معیار نیست، تنها چیزی که نزد خدای عز و جل معیار است، تقوا است، که باعث کرامت و حرمت نزد او می‌شود. </p> <p>پس مردمی که به خدای عزیز ایمان دارند نباید تحت تاثیر این خلجانات ذهنی موهوم و افکار خرافی قرار گیرند، که این افکار آنان را از حقائق معارف که متضمن سعادت و رستگاری آنان است دور سازد، آری بیرون شدن از وسط طریق مستقیم هر چند که در بدو نظر و ابتدای امر حقیر و بی اهمیت است، لیکن همواره و به تدریج آدمی را از راه هدایت دور می‌سازد، تا سر انجام به وادی‌های هلاکتش بکشاند. </p> <p>از اینجا روشن می‌شود که ترتیبی که در ابتدای آیه مورد بحث به صورت مشروط و تنزل قرار گرفته، و فرموده: <span class="aya" rel="4_25" data-words="1-14">و من لم یستطع منکم طولا أن ینکح المحصنات المؤمنات فمن ما ملکت أیمانکم...</span> در حقیقت سخن را به ترتیبی که در مجرای طبع و عادت هست آورده است، نه اینکه خواسته مردم را به امری غیر طبیعی و غیر عادی ملزم سازد، به این معنا که فرموده باشد جواز ازدواج با کنیزان مشروط بر این است که مسلمان توانایی ازدواج با زنان آزاد را نداشته باشد، نه، نمی‌خواهد این را بفرماید، بلکه مردم به حسب طبع خودشان این طور عمل می‌کنند، و به همین جهت خدای تعالی خطابشان کرده که اگر توانایی آن را ندارید که با زنان آزاد ازدواج کنید، می‌توانید-برای رهایی از فشار تجرد-با کنیزان ازدواج کنید، و از این کار دل چرکین نباشید، و در عین حال تذکر داد که آزاد و برده هر دو انسان و از جنس هم هستند. <code class="page" rel="4,443"/> و نیز از این جا روشن می‌شود که نظریه‌ای که بعضی از مفسرین در ذیل جمله‌ <span class="aya" rel="4_25" data-words="56-60">و أن تصبروا خیر لکم</span> داده‌اند فاسد است، او گفته معنای جمله مذکور این است که اگر فشار تجرد را تحمل کنید، و با کنیزان ازدواج نکنید برایتان بهتر است، برای اینکه ازدواج با کنیزان نوعی تن به ذلت و خواری دادن و نوعی سبکی است. </p> <p>و علت فاسد بودن این نظریه این است که جمله‌ <span class="aya" rel="4_25" data-words="22-24">بعضکم من بعض</span> بطور قطع با آن منافات دارد. </p> <p> <span class="aya" rel="4_25" data-words="25-38">فانکحوهن بإذن أهلهن و آتوهن أجورهن بالمعروف محصنات غیر مسافحات و لا متخذات أخدان</span> مراد از کلمه (محصنات) زنان عفیف است، زیرا زنان شوهردار قابل نکاح کردن نیستند، و مراد از مسافحات معنایی مقابل جمله (متخذات اخدان) است، و کلمه (أخدان) جمع کلمه (خدن) به کسره خا است، که به معنای دوست است و این کلمه مذکر و مؤنثش و مفرد و جمعش یکسان است، یعنی هم به دوست مذکر خدن گفته می‌شود، و هم به دوست مؤنث هم به جماعت دوستان خدن گفته می‌شود و هم به یک فرد، و اگر در مورد بحث به صیغه جمع آمده، برای این بود که در دلالت بر کثرت و زیادی تصریح داشته باشد، و بفهماند وقتی کسی به منظور فحشا و زنا کردن دوستی می‌گیرد، به او و به مثل او قناعت نمی‌کند، چون نفس آدمی حریص است، اگر قرار باشد خواست نفس را بر آورد، و آن را اطاعت کند حتما دوستان زیادی برای فحشا می‌گیرد. </p> <p>بنا بر این وقتی کلمه (مسافحات) در مقابل کلمه (متخذات اخدان) قرار گرفته، معلوم می‌شود این دو یک معنا ندارد، آن مفسری هم که گفته: مراد از سفاح زنای علنی، و مراد از گرفتن دوست، زنای پنهانی است به همین مقابله نظر داشته، چون مساله دوست‌گیری در بین عرب، حتی در بین زنان آزاد و زنان برده آنان متداول بوده و مردم کسی را به این جهت ملامت و مذمت نمی‌کردند ولی به خاطر زنای علنی با زنان آزاد ملامت می‌کردند. </p> <p>و مراد از جمله: <span class="aya" rel="4_25" data-words="25-27">فانکحوهن بإذن أهلهن</span> این است که مردم را ارشاد کند به این که زنان برده را نکاح کنند، اما به شرطی که با اذن صاحب کنیز باشد، چون اختیار امور کنیزان تنها به دست صاحبان آنان است و نه فرد دیگر و اگر از صاحب کنیزان تعبیر فرمود به اهل آنان، خواست تا به مقتضای جمله: <span class="aya" rel="4_25" data-words="22-24">بعضکم من بعض</span> عمل کرده باشد، و بفهماند کنیز هم یکی از افراد خانواده مولا است، و مولای او اهل او است. </p> <p>و مراد از اینکه فرمود: <span class="aya" rel="4_25" data-words="28-31">و آتوهن أجورهن بالمعروف</span>، این است که مهریه آنان را به طور<code class="page" rel="4,444"/> کامل و تا دینار آخر بپردازید، البته پرداخت مهریه آنان به این است که آن مهریه را به مولایشان بپردازند، و با آوردن کلمه (معروف) به این معنا ارشاد فرمود که در دادن آن امروز و فردا نکنید، و به خاطر اینکه کنیز است مهریه را کم نگیرید، و او را آزرده خاطر نسازید. </p> <p> <span class="aya" rel="4_25" data-words="39-50">فإذا أحصن فإن أتین بفاحشة فعلیهن نصف ما علی المحصنات من العذاب</span> کلمه (احصن) هم به ضمه همزه قرائت شده تا صیغه مجهول باشد، و هم به فتحه همزه تا صیغه معلوم، بنا بر قرائت اول معنایش این می‌شود که هر گاه کنیزان به وسیله شوهران حفظ شوند، و بنا بر قرائت دوم چنین می‌شود:  (هر گاه کنیزان با اسلام آوردن خود را حفظ کنند) و این قرائت دوم بهتر است. </p> <p>و احصان در این آیه اگر به معنای احصان ازدواج باشد جزء شرط قرار دادنش صرفا برای این بوده که مورد سخن جایی است که قبل از ارتکاب فاحشه ازدواج صورت گرفته، چون مساله شرعی چنین است که کنیز اگر مرتکب فحشا شود، چه شوهر دار باشد و چه نباشد حدش نصف حد زن آزاد است، و احصانش چیزی بر حد او اضافه نمی‌کند. </p> <p>و اما اگر به معنای احصان اسلام باشد-که بعضی گفته‌اند-و قرائت با فتحه همزه هم مؤید آن است، معنایش روشنتر و بی‌نیاز از مئونه زائد خواهد بود، و بنا بر این احتمال معنایش چنین می‌شود، کنیزان اگر زنا بدهند نصف عذاب آزادگان را دارند، چه شوهر داشته باشند و چه نداشته باشند. </p> <p>و مراد از عذاب، تنها تازیانه است، نه سنگسار، چون سنگسار نصف نمی‌شود، و همین خود شاهد بر این است که مراد (از محصنات) در جمله‌ <span class="aya" rel="4_25" data-words="44-48">فعلیهن نصف ما علی المحصنات...</span> زنان آزاد است، نه زنان شوهردار، که در اول آیه مورد بحث بدان معنا بود، و حرف الف و لام در این کلمه الف و لام عهد است، -یعنی همان محصناتی که در اول آیه نامش را بردیم. نه محصناتی که در آیه قبلی ذکر کردیم، چون محصنات در آیه قبلی به معنای زنان آزاد شوهردار بود، که می‌فرمود: ازدواج با آنان حرام است، و محصنات در آیه مورد بحث به معنای زنان آزاد بود که می‌فرمود: اگر توانایی آن را ندارید که با زن آزاد ازدواج کنید با کنیزان (ازدواج کنید)  (مترجم). </p> <p>در نتیجه معنای آیه چنین می‌شود: که اگر کنیزان مؤمن مرتکب زنا شدند، نصف عذابی که زنان آزاد و بی شوهر دارند خواهند داشت، و آن عبارت است از پنجاه تازیانه. </p> <p>ممکن هم هست بگوئیم مراد از احصان در اینجا احصان عفت باشد، به این بیان که در آن ایام کنیزان آزادی عمل نداشتند تا هر کاری که دلشان می‌خواست بکنند، چون تابع اوامر<code class="page" rel="4,445"/> مولای خود بودند، و مخصوصا در مساله فحشا و فسق و فجور-اگر اتفاق می‌افتاد-به دستور مولایشان بوده که آن موالی می‌خواستند از راه ناموس‌فروشی کنیزان خود، عوایدی بدست آورند، و ما این معنا را از آیه شریفه: <span class="aya" rel="24_33" data-words="31-39">و لا تکرهوا فتیاتکم علی البغاء إن أردن تحصنا</span><span class="footnote" rel="1" title="سوره نور آیه ۳۳">*</span>،  (و کنیزان خود را مجبور به دادن زنا نکنید در صورتی که خودشان می‌خواهند عفیف باشند) استفاده می‌کنیم، پس اگر در آن ایام کنیزی به دادن زنا عادت می‌کرد و این عمل را کاسبی خود قرار می‌داد. به امر مولایش بود، چون او نمی‌توانست از انجام فرمان مولایش تمرد کند، و اما اگر مولایش او را به اینکار وا نمی‌داشت، و کنیز هم کنیز با ایمانی بود، تقوای اسلامی هر چند تقوای ظاهریش نمی‌گذاشت مرتکب زنا شود،  (چون اسلام و ایمان او را به عفت دعوت می‌کرد) در چنین فرضی اگر کنیزی مرتکب زنا می‌شد، نصف حد زنان آزاد را داشت، پس می‌توان در حق چنین کنیزی گفت: <span class="aya" rel="4_25" data-words="39-43">فإذا أحصن فإن أتین بفاحشة...</span> (یعنی اگر کنیزی که اسلام و ایمان او را دارای عفت کرده، با اینهمه زنا بدهد نصف حد زن آزاد را دارد). از اینجا روشن می‌شود که آیه شریفه به خاطر شرطی که در آن هست مفهوم ندارد، - توضیح اینکه در علم اصول ثابت شده که مفهوم شرط، حجت است، و اگر گوینده‌ای مثلا به زیر دست خود فرمان دهد که اگر فلانی تو را احترام کرد تو نیز او را احترام کن، مفهوم آن این است که اگر او تو را احترام نکرد، تو نیز احترامش مکن، -حجت خواهد بود) <em>مترجم</em> . </p> <p>در اینجا ممکن است کسی مفهوم بگیرد و بگوید اگر کنیزان نخواهند عفت خود را حفظ کنند شما می‌توانید آنان را مجبور به دادن زنا کنید، و لیکن این مفهوم در مورد آیه شریفه مورد بحث حجیت ندارد، و یا بگو بنا بر معنایی که ما کردیم اصلا مفهوم ندارد، زیرا کنیزان اگر نمی‌خواستند عفت به خرج دهند، از ناحیه مولایشان مجبور به زنا دادن می‌شدند، و دستور آنان را به رضا و رغبت خود اطاعت می‌کردند، دیگر اکراهی فرض نداشت، هم چنان که آیه (33) سوره نور نیز، مفهوم ندارد چون وقتی خود کنیز نمی‌خواهد عفیف و پاکدامن باشد، و خودش از دادن زنا خوشش می‌آید دیگر موضوعی برای اکراهشان از ناحیه مولی باقی نمی‌ماند. </p> <p> <span class="aya" rel="4_25" data-words="51-55">ذلک لمن خشی العنت منکم...</span> کلمه عنت به معنای جهد و شدت و هلاکت می‌آید، و گویا مراد از آن زنا است، که نتیجه وقوع انسان در مشقت تجرد و شهوت نکاح است، و خود مایه هلاک آدمی است، و چون در زنا هم معنای جهد خوابیده و هم شدت و هم هلاکت، از این جهت آن را عنت خوانده‌اند. </p> <p>   <code class="page" rel="4,446"/> و اشاره با کلمه (ذلک) به طوری که گفته‌اند به نکاح کنیزان است، که در آیه شریفه با عنوان (فتیات) ذکر شده، و بنا به گفته آنان معنای جمله: <span class="aya" rel="4_25" data-words="56-60">و أن تصبروا خیر لکم</span> این می‌شود که اگر از ازدواج با کنیزان صبر کنید و یا از زنا خویشتن داری نمائید، برایتان بهتر است، البته احتمال دیگری هست و آن این است که اشاره نامبرده به وجوب ازدواج با کنیزان، و یا به وجوب مطلق ازدواج باشد، تا کدامیک از آیه، و سیاق آن استفاده شود،  (و خدا داناتر است). </p> <p>بهر حال بهتر بودن صبر بنا بر احتمال اول-یعنی صبر از نکاح با کنیزان-از این بابت است که صاحبان ایشان به شرحی که در فقه ذکر کرده‌اند در خود کنیزان و در فرزندان ایشان حق دارند،  (برای اینکه به فتوای عامه و در شیعه به فتوای بعضی از علما و از آن جمله علامه رحمة اللَّه علیه-در کتاب قواعد-در صورتی که در ازدواج صاحب کنیز شرط کند که هر چه از این کنیز فرزند برایت متولد شود برده من باشد، این شرط لازم الوفاء است، و در باره خود کنیز هم مالک حق دارد کنیز شوهر داده‌اش را به خدمت بگیرد، و حتی بفروش برساند، پس نهی از ازدواج با کنیزان از این بابت‌ها است). </p> <p>و بنا بر احتمال دوم (یعنی صبر از ارتکاب زنا) بهتر بودن صبر روشن است، برای اینکه این صبر باعث تهذیب نفس و تهیه ملکه تقوا در نفس است، وقتی انسان خواسته نفس در عمل زنا را ترک کند چه ازدواج کرده باشد و چه نکرده باشد به تدریج نفسش دارای ملکه تقوا می‌شود. </p> <p> <span class="aya" rel="4_25" data-words="61-64">و الله غفور رحیم</span> با مغفرت خود آثار سویی که فکر زنا کردن در نفس دارد محو می‌سازد، و نفوس متقین از بندگانش را مشمول مغفرت و رحمت خود می‌کند. </p> <p><code class="aya" rel="4_26"/> <span class="aya" rel="4_26" data-words="1-4">یرید الله لیبین لکم...</span> </p><h3> <span class="title" rel="4_26 4_23 4_24 4_25 4_27 4_28">هدف از تشریع احکام مربوط به نکاح</span> </h3> <p> <span class="phrase">این آیه در مقام بیان هدفی است که در تشریع احکام نامبرده در آیات سه‌گانه منظور بوده و بیان مصلحت‌هایی است که بر این احکام اگر بدان عمل شود مترتب می‌شود، می‌فرماید:  (خدا می‌خواهد برای شما بیان کند)، یعنی احکام دین خود را بیان کند، که چه مصالحی برای دنیا و آخرت شما در آنها است، و چه معارف و حکمت‌هایی در آن نهفته است، و بنا بر این در جمله مورد بحث، معمول جمله:  (یبین) حذف شده، تا اشاره باشد به اینکه آن قدر عظیم و با اهمیت است که قابل بیان نیست، ممکن هم هست هر دو جمله: <span class="aya" rel="4_26" data-words="3-4">لیبین لکم</span> و جمله <em rel="fa_4_26_5-6" data-sentence="540:186">و یهدیکم</em>  یک معمول داشته هر دو در آن یک معمول تنازع داشته باشند، و آن یک معمول عبارت باشد از<code class="page" rel="4,447"/> <span class="aya" rel="4_26" data-words="7-8">سنن الذین</span>.</span> </p> <p> <span class="aya" rel="4_26" data-words="5-10">و یهدیکم سنن الذین من قبلکم</span> یعنی شما را هدایت کند به طریقه‌های زندگی سابقین یعنی انبیا و امت‌های صالح گذشته، که زندگی خود را در دنیا مطابق رضای خدا پیش بردند، و در نتیجه سعادت دنیا و آخرت خود را به دست آوردند، و بنا بر این معنا مراد از سنت‌های آنان، سنت‌های آنان بطور اجمال است، نه بطور تفصیل، و بیان همه خصوصیات آن پس کسی اشکال نکند که چگونه این آیات بیانگر سنت‌های گذشتگان است، با اینکه عینا همین آیات بعضی از سنت‌های آنان را نسخ می‌کند، نظیر ازدواج برادران با خواهران در سنت آدم ابو البشر، و جمع بین دو خواهر در سنت یعقوب (ع)، که در زمان واحد دو خواهر را در ازدواج داشت، یکی لیا مادر یهودا و دیگری راحیل مادر یوسف، -آن طور که در بعضی اخبار آمده. </p> <p>البته در این میان معنایی دیگر نیز هست، که بعضی آیه را آن طور معنا کرده‌اند، و آن این است که مراد از هدایت در آیه، راهنمایی به همه سنت‌های همه امت‌های گذشته است، چه آنها که بر حق بودند، و چه آنها که در سنت‌هایشان راه باطل می‌پیمودند، و معنای آیه این است که ما می‌خواهیم برای شما همه سنت‌های سابقه چه حق و چه باطلش را بیان کنیم، تا شما مردم دارای بصیرت شوید، و سنت‌های حق و صحیح را بگیرید و باطلش را رها کنید. </p> <p>و این معنا عیبی ندارد، جز اینکه هدایت در قرآن کریم در این معنا استعمال نشده، و هر جا استعمال شده به معنای راهنمایی به سوی حق است، نظیر آیه: <span class="aya" rel="28_56" data-words="1-11">إنک لا تهدی من أحببت و لکن الله یهدی من یشاء</span><span class="footnote" rel="1" title="تو نمی‌توانی هر کس را دوست میداری هدایت کنی، و لیکن این خدا است که هر که را بخواهد هدایت می‌کند سوره قصص آیه ۵۶">*</span>، و یا اگر نامی از حق را نمی‌برد منظورش همان حق است نظیر آیه: <span class="aya" rel="76_3" data-words="1-8">إنا هدیناه السبیل إما شاکرا و إما کفورا</span><span class="footnote" rel="2" title="ما انسان را به سوی راه، هدایت کردیم، در حالی که انسان یا شکرگزار هدایت ما است، و یا کفرانگر آن است سوره انسان آیه ۳">*</span> و در مواردی که معنای بالا مورد نظر باشد قرآن کریم تعبیر به بیان و یا قصد و یا امثال آن می‌کند، نه تعبیر به هدایت. </p> <p>بله اگر جمله یبین... <em>و جمله: </em> یهدیکم هر دو در جمله: <span class="aya" rel="4_26" data-words="7-10">سنن الذین من قبلکم</span> و جمله‌ <span class="aya" rel="4_26" data-words="12-13">یتوب علیکم...</span> عمل کنند یعنی ما این دو را راجع به آن دو بدانیم، و برگشت معنا را به این بدانیم که: خدای تعالی سنت‌های گذشتگان را برایتان بیان می‌کند، و شما را به سوی خصوص حق آن سنت‌ها هدایت می‌کند، و در مواردی که مبتلا به باطل آن سنت‌ها شدید از     <code class="page" rel="4,448"/> جرم شما در می‌گذرد، آن وقت وجهی برای این قول هست، چون با این توجیه ارتباط این آیه با آیات سابق هم که در آن ذکری از سنت‌های حق و باطل گذشتگان و ذکری از توبه نسبت به آنچه قبل از اسلام آوردن مرتکب شده بودند، به میان آمده بود. </p> <p> <span class="aya" rel="4_26" data-words="11-17">و یتوب علیکم و الله علیم حکیم</span> این توبه عبارت است از رجوع خدای تعالی به بنده خود به نعمت و رحمتش، به اینکه برایش شریعت تشریع کند، و حقیقت را بیان نماید و به سوی طریق استقامت، هدایتش فرماید، همه اینها از خدای تعالی توبه است، هم چنان که قبول توبه بنده گنه کار و از بین بردن آثار گناهان او نیز توبه است. </p> <p>و اگر جمله: <span class="aya" rel="4_26" data-words="14-17">و الله علیم حکیم</span> را ذیل کلام قرار داد، برای این بود که به همه فقرات آیه مربوط باشد، چون اگر می‌خواست تنها مربوط به جمله آخر آیه باشد مناسب‌تر آن بود که بفرماید: و اللَّه غفور رحیم . </p> <p><code class="aya" rel="4_27"/> <span class="aya" rel="4_27" data-words="1-9">و الله یرید أن یتوب علیکم و یرید الذین...</span> در این آیه مساله توبه تکرار شده، و گویا منظور دلالت بر این معنا بوده که بفهماند جمله: <span class="aya" rel="4_27" data-words="7-15">و یرید الذین یتبعون الشهوات أن تمیلوا میلا عظیما</span> از سه فقره آیه قبلی، تنها مقابل فقره اخیر قرار دارد، و اگر جمله: <span class="aya" rel="4_27" data-words="1-3">و الله یرید...</span> تکرار نمی‌شد، و جمله: <span class="aya" rel="4_27" data-words="7-11">و یرید الذین یتبعون الشهوات</span> به آیه قبلی وصل می‌شد، قهرا چنین به نظر می‌رسید که این جمله در مقابل همه فقرات آیه قبلی قرار دارد، و آن وقت معنای آیه به طور قطع لغو می‌شد (توضیح اینکه فقرات آیه قبل عبارت بود از 1- <span class="aya" rel="4_26" data-words="1-4">یرید الله لیبین لکم</span> 2- <span class="aya" rel="4_26" data-words="6-10">یهدیکم سنن الذین من قبلکم</span> 3- <span class="aya" rel="4_26" data-words="11-13">و یتوب علیکم</span>، و اراده آنهایی که پیروی شهوات می‌کنند، نمی‌تواند از بیان خدای تعالی که مضمون فقره اول است جلوگیری و با آن مقابله کند، و همچنین نمی‌تواند با هدایت خدای تعالی که مضمون جمله دوم است مقابله نماید، خدای تعالی برای مسلمانان بیان می‌کند و به سوی سنت‌های گذشتگان هدایت می‌کند، چه آنها بخواهند و چه نخواهند، پس به همین منظور که جمله‌ <span class="aya" rel="4_27" data-words="7-11">و یرید الذین یتبعون الشهوات...</span> به همه فقرات بر نگردد، و تنها به جمله اخیر بر گردد. </p> <p>جمله: <span class="aya" rel="4_27" data-words="1-6">و الله یرید أن یتوب علیکم</span> را تکرار نمود)  (مترجم). </p> <p>و مراد از میل عظیم، هتک همین حدود الهی است، که در این آیات ذکر شد، می‌فرماید: پیروان شهوات می‌خواهند شما همه این مرزها را بشکنید، با مادر و خواهر و دختر خود و غیره که به نسب بر شما حرام شده‌اند، و خواهر رضاعی و مادر زن و ربیبه و غیره که به سبب بر شما حرام شده‌اند همخوابگی کنید، و یا زنا را مباح دانسته از سنت قویم ازدواج که<code class="page" rel="4,449"/> خدا آن را باب کرده روی‌گردان نشوید. </p> <p><code class="aya" rel="4_28"/> <span class="aya" rel="4_28" data-words="1-9">یرید الله أن یخفف عنکم، و خلق الإنسان ضعیفا</span> ضعیف بودن انسان‌ از این بابت است که خدای سبحان در او قوای شهویه را ترکیب کرده، قوایی که دائما بر سر متعلقات خود با انسان ستیزه می‌کند، و وادارش می‌سازد به اینکه آن متعلقات را مرتکب شود، خدای عز و جل بر او منت نهاد، و شهواتی را بر او حلال کرد، تا به این وسیله سوژه شهوتش را بشکند، نکاح را به مقداری که غائله عسر و حرج او را بر طرف سازد تجویز کرده فرمود: <span class="aya" rel="4_24" data-words="12-17">و أحل لکم ما وراء ذلکم</span>، و این ما وراء عبارت است از همان دو طریق ازدواج، و خریدن کنیز، و نیز به این وسیله آنان را به سوی سنن اقوامی که قبل از ایشان بودند هدایت فرمود، و تخفیف بیشتری به آنها داد و آن این است که نکاح موقت-متعه-را هم برایشان تجویز و تشریع کرد چون با تجویز متعه دیگر دشواری‌های نکاح دائم و مشقت لوازم آن یعنی صداق و نفقه و غیره را ندارند. </p> <p>این نظر ما در معنای جمله مورد بحث بود، لیکن بعضی‌ها گفته‌اند: منظور از این تخفیف جواز ازدواج با کنیزان در هنگام ضرورت است که قبل از اسلام نیز در بین مردم با کراهت و مذمت معمول بوده، و در این آیات می‌خواهد این کراهت و نفرت را از بین برده رسما آن را مشروع اعلام کند، به این بیان که کنیز هم مانند آزاد، انسان است، و هیچ تفاوتی بین آن دو نیست، و صرف رقیت و بردگی باعث نمی‌شود که برده از لیاقت مصاحبت و معاشرت و همسری سقوط کند. </p> <p>و ظاهر این آیات-به طوری که قابل انکار نیست-آن است که خطاب در آن متوجه به مؤمنین از این امت است، در نتیجه تخفیف نامبرده در این آیه تخفیفی بر خصوص این امت است، و مراد از آن همان معنایی است که ما بیان کردیم. </p> <p>و بنا بر این اگر این تخفیف را تعلیل فرموده، به اینکه <span class="aya" rel="4_28" data-words="7-9">خلق الإنسان ضعیفا</span> ، با اینکه این علت صفتی است که در همه انسانها وجود دارد، هم در این امت و هم در امت‌های گذشته، با اینکه تخفیف مخصوص امت اسلام است، از قبیل ذکر مقتضی عام و سکوت از ذکر عدم مانع است، پس گویا فرموده: ما بر شما امت اسلام تخفیف دادیم، برای اینکه ضعف عمومی در نوع بشر اقتضا داشت تا جایی که موانع جلوگیر نشود ما این تخفف را بدهیم، لیکن در امت‌های گذشته موانعی پیوسته از فعلیت دادن به این تخفیف جلوگیری می‌کرد و نمی‌گذاشت این رحمت ما در سایر امت‌ها نیز گسترش یابد، تا نوبت رسید به شما و این رحمت ما بر شما امت اسلام گسترش یافت، و آثار آن در شما ظاهر گردید، و باعث شد سبب نامبرده-<code class="page" rel="4,450"/> یعنی ضعف بشری-خاصیت خود را بروز دهد، و خدای تعالی حکم تخفیف را در شما تشریع کند، در حالی که امت‌های گذشته از آن محروم بودند، به شهادت اینکه در قرآن آوردیم: <span class="aya" rel="2_286" data-words="21-32">ربنا و لا تحمل علینا إصرا کما حملته علی الذین من قبلنا</span><span class="footnote" rel="1" title="پروردگارا بر ما تحمیل مکن آن تکالیف دشواری را که بر امت‌های قبل از ما تحمیل کردی">*</span> و نیز آوردیم‌ <span class="aya" rel="22_78" data-words="7-16">هو اجتباکم و ما جعل علیکم فی الدین من حرج</span><span class="footnote" rel="2" title="او شما را ممتاز کرد، و هیچ حرجی از انواع مشقتها بر شما تحمیل نکرد سوره حج آیه ۷۸">*</span>. </p> <p>از همین جا روشن می‌شود که نکته در این تعلیل عام، بیان ظهور تمام نعمت‌های الهی خاص به انسانها در امت اسلام است. </p> <h3>بحث روایتی‌ <span class="title" rel="4_25 4_24 4_23 4_26 4_27 4_28"> (روایاتی در ذیل آیات گذشته مربوط به نکاح) </span> </h3> <p> از رسول خدا (ص) روایت شده که فرمود:  (خدای عز و جل از رضاع- شیر دادن و شیر نوشیدن همان را حرام کرده که از نسب حرام کرده است) و نیز از آن جناب روایت شده که فرمود: رضاع قرابتی است مانند قرابت نسب<span class="footnote" rel="3" title="تفسیر عیاشی ج ۱ ص ۲۳۳ حدیث ۸۳ مکتبة العلمیة الاسلامیه طبع تهران">*</span>. </p> <p>و در الدر المنثور است که مالک و عبد الرزاق از عایشه روایت آورده‌اند که گفت: در زمان رسول خدا (ص) از جمله آیاتی که جزء قرآن بود، رضعات دهگانه معلوم بود، که با پنج رضعه معلوم نسخ شد، عایشه خواسته است بگوید آیه شریفه نخست اللاتی ارضعنکم عشر رضعات معلومات بود، سپس نسخ شد و اللاتی ارضعنکم خمس رضعات معلومات نازل شد و سپس رسول خدا (ص) در گذشت، در حالی که آن جمله جزء قرآن بود و قرائت می‌شد<span class="footnote" rel="4" title="الدر المنثور ج ۲ ص ۱۳۶ دار المعرفة ط بیروت">*</span>. </p> <p>مؤلف قدس سره: قریب به این معنا به چند طریق دیگر در آن کتاب روایت شده، ولی همه آنها به خاطر اینکه جزء روایات تحریف و مخالف با قرآن کریم است، مردود می‌باشد. </p> <p>و در همان کتاب است که عبد الرزاق، و عبد بن حمید، و ابن جریر، و ابن منذر، و بیهقی در کتاب سنن خود به دو طریق از عمر و بن شعیب از پدرش از جدش از رسول خدا  (ص) روایت آورده‌اند که فرمود: وقتی مردی با زنی ازدواج کرد، دیگر حلال </p> <p>سوره بقره آیه 286.      <code class="page" rel="4,451"/> نیست که با مادرش ازدواج کند، چه اینکه با او نزدیکی کرده باشد و چه نکرده باشد، ولی اگر اول با مادر ازدواج کند و قبل از نزدیکی با او، طلاقش بدهد می‌تواند با دختر او ازدواج نماید<span class="footnote" rel="1" title="الدر المنثور ج ۲ ص ۱۳۵ ط بیروت دار المعرفة">*</span>. </p> <p>مؤلف قدس سره: این معنا از طرق شیعه از ائمه اهل بیت (علیهم السلام) نیز روایت شده و اصولا مذهب و فتوای ائمه اهل بیت (علیهم السلام) همین است، و از کتاب خدای عز و جل نیز همین معنا استفاده می‌شود، که بیانش در سابق گذشت. </p> <p>ولی از طرق اهل سنت از علی (ع) روایت شده که فرمود: ازدواج با مادر زن در صورتی که با دختر او نزدیکی صورت نگرفته باشد اشکال ندارد، و نیز روایت شده که مادر زن به منزله ربیبه است، و اینکه ربیبه اگر در دامن شوهر مادرش نباشد ازدواج با او اشکال ندارد، ولی این مسائل همه مخالف مذهب ائمه اهل بیت (علیهم السلام) است، و روایاتی که از طرق شیعه از آن حضرات نقل شده آنها را دفع می‌کند. </p> <p>و در کافی به سند خود از منصور بن حازم روایت کرده که گفت: نزد امام صادق (ع) بودم که مردی به حضورش رسید، و از مردی پرسید که با زنی ازدواج نمود، و قبل از اینکه عمل زناشویی را با او انجام دهد مرگ او فرا رسید، آیا این مرد می‌تواند با مادر آن زن ازدواج کند؟ امام صادق (ع) فرمود: مردی از ما اهل بیت همین کار را کرد، و در آن اشکالی ندید. </p> <p>من (یعنی منصور) گفتم: فدایت شوم شیعه افتخار نمی‌کند مگر به قضاوتهای علی  (ع) در باره مشیخه که ابن مسعود در پاسخ او از این مساله فتوا داده (شاید به جای مشیخه صحیح شمخی باشد، چون در بعضی از اخبار آمده که او مردی از قبیله بنی شمخ بوده، و شاید این باشد که در آن مرد شمخی برای ابن مسعود فتوا داده) بود که عیبی ندارد، و سپس آن مرد نزد علی (ع) آمده و جریان را به عرض رسانید، حضرت فرمود: ابن مسعود این فتوا را از کجا اخذ می‌کند،  (در نسخه وافی آمده از کجا به آن اخذ کرده است) ؟ عرض کرد از کلام خدای عز و جل که فرموده: <span class="aya" rel="4_23" data-words="29-46">و ربائبکم اللاتی فی حجورکم من نسائکم اللاتی دخلتم بهن فإن لم تکونوا دخلتم بهن فلا جناح علیکم</span> حضرت فرمود: این مستثنا است یعنی مشروط به شرطی است و آن مرسله است، یعنی شرط و قیدی ندارد. </p> <p>منظور این بوده که حرمت ربیبه مشروط بر این است که به مادرش دخول شده باشد،   <code class="page" rel="4,452"/> ولی حرمت مادر زن مطلق است، چه با دخترش دخول شده و چه نشده باشد <em>مترجم</em> . </p> <p>آن گاه امام صادق (ع) به آن مرد فرمود: مگر نمی‌شنوی که این-یعنی منصور بن حازم-از علی (ع) روایت می‌کند؟. </p> <p>همین که برخاستم بروم از گفتار خود پشیمان شده، با خود گفتم این چه کار بود که من کردم، امام می‌فرماید: مردی از ما اینکار را کرد، و در آن اشکال ندید، آن وقت من به اعتراض برمی‌خیزم، و می‌گویم علی (ع) در این مساله چنین و چنان قضاوت کرد!!؟  (عجب کار زشتی است که کردم)، روزهای بعد آن حضرت را دیدم و عرضه داشتم: فدایت شوم مساله آن مرد-آن روزی-را نفهمیدم که شما چه فرمودید، و آن روز لغزشی از من سر زد- می‌بخشید-، حال بفرمائید نظرتان در آن باره چیست؟ فرمود: مرد بزرگوار از یک طرف خبر می‌دهی که علی (ع) در باره این مساله چنین قضاوت کرده، و از سوی دیگر می‌پرسی: رأی تو در باره آن چیست؟ !<span class="footnote" rel="1" title="فروع کافی ج ۵ ص ۴۲۲ حدیث ۴ ط بیروت دار التعارف">*</span>. </p> <p>مؤلف قدس سره: داستان قضاوت علی (ع) در باره فتوای ابن مسعود آن طور که در الدر المنثور از سنن بیهقی و غیره آمده این بوده: که مردی از بنی شمخ با زنی ازدواج کرد، هنوز به او دخول نکرده مادر او را دیده و از مادر او خوشش آمد، لا جرم نزد ابن مسعود رسید تا از او فتوا بگیرد که آیا می‌تواند با مادرش ازدواج کند یا خیر؟ ابن مسعود دستور داد اول آن زن را طلاق بدهد بعد با مادر او ازدواج کند، او نیز چنین کرد، و از مادر زنش صاحب فرزندانی هم شد، سپس ابن مسعود به مدینه آمد به او گفتند فتوایت غلط بوده، ابن مسعود وقتی به کوفه برگشت به آن مرد گفت زنت بر تو حرام است. و مرد از آن زن جدا شد. </p> <p>بطوری که ملاحظه می‌کنید: در این روایت مساله را به علی (ع) نسبت نداده، بلکه تنها گفته است به او گفته شد، و در بعضی از روایات آمده ابن مسعود از اصحاب رسول خدا (ص) پرسید، و در عبارتی آمده که از عمر حکم مساله را پرسید، و در بعضی دیگر-مانند نقلی که ملاحظه کردید-آمده به او خبر دادند حکم مساله آن طور نیست که او گفته، و شرط دخول مربوط به ربیبه است و اما در مادر زن هیچ شرطی نیست<span class="footnote" rel="2" title="الدر المنثور ج ۲ ص ۱۳۵ ط بیروت دار المعرفة">*</span>. </p> <p>و در استبصار به سند خود از اسحاق بن عمار از جعفر از پدرش روایت آورده که گفت: امام امیر المؤمنین (ع) همیشه می‌فرمود: ربیبه‌ها بر شما حرامند، با اینکه به مادرشان     <code class="page" rel="4,453"/> دخول کرده‌اید، حال چه اینکه در حجر باشند و چه نباشند، و اما ازدواج با مادر زن مبهم است یعنی مطلق است و بدون هیچ شرطی حرام است، خواه با دختر آنان نزدیکی کرده باشید و خواه نکرده باشید، خدای تعالی ازدواج با مادر زن را مبهم و بدون شرط حرام کرده، شما نیز بدون شرط حرام بدانید ابهموا ما ابهم اللَّه<span class="footnote" rel="1" title="استبصار ج ۳ ص ۱۵۶، باب ۱۰۳ حدیث ۱ ط تهران دار الکتاب الاسلامیه">*</span>. مؤلف قدس سره: در بعضی از روایات از طرق اهل سنت این معنا به علی (ع) نسبت داده شده، که در حرمت ربیبه قید حجر مدخلیت دارد،  (پس اگر همسر ما، دختری دارد که در دامن ما بزرگ نشده بلکه در خانه پدرش مثلا زندگی می‌کند، می‌توانیم با او ازدواج کنیم) لیکن روایاتی که از ائمه اهل بیت (علیهم السلام) رسیده این نسبت را ناروا می‌داند، و از آیه شریفه نیز به بیانی که گذشت همین استفاده می‌شود. </p> <p>اینکه در روایت داشت ابهموا ما ابهم اللَّه ، کلمه مبهم و ابهام از ماده-ب-ه-م- است که به معنای ساده و بی‌رنگ بودن و یا یک رنگ داشتن چیزی است، به طوری که رنگ دیگر با رنگ اصلی آن مخلوط نشده باشد، و رنگ مختلف نداشته باشد، و اگر از طبقات زنانی که ازدواج با آنها بدون شرط حرام است آن چند طایفه‌ای که حرمت ازدواجشان مطلق و بدون قید است را مبهمات خوانده‌اند، به همین مناسبت است که حکم حرمتشان یک دست است یعنی در حالات مختلف اختلاف پیدا نمی‌کند، و این طوایف عبارتند از:1-مادران 2-دختران 3-خواهران 4-عمه‌ها 5-خاله‌ها 6-دختران خواهر 7-دختران برادر 8-همه این هفت طایفه از رضاع-شیر خوردن،9-مادر زن 10-زن پسر. </p> <p>و در همان کتاب به سند خود از زراره از امام صادق (ع) روایت آورده که گفت: از آن جناب پرسیدم: مردی کنیزی دارد، و با او همخوابگی کرد، آیا می‌تواند با دختر او ازدواج کند؟ فرمود: نه دختر او نیز مشمول آیه: <span class="aya" rel="4_23" data-words="29-33">و ربائبکم اللاتی فی حجورکم</span> است<span class="footnote" rel="2" title="استبصار ج ۳ ص ۱۶۰ حدیث ۳ ط تهران دار الکتب الاسلامیه">*</span>. </p> <p>و در تفسیر عیاشی از ابی عون روایت کرده که گفت: از ابی صالح حنفی شنیدم که گفت: روزی علی (ع) فرمود:  (سلونی، از من بپرسید)، ابن الکواء گفت: بگو ببینم آیا دختر خواهر رضاعی حلال است یا نه؟ و آیا جمع بین دو خواهر که حرام است در بردگان نیز حرام است؟ حضرت فرمود: ذهن تو همیشه بیابان گرد است، و به سوی سؤالهای حیرت‌انگیز می‌رود، -چیزی بپرس که به دردت بخورد، و یا به تو سودی ببخشد، ابن الکواء گفت: ما از تو     <code class="page" rel="4,454"/> آنچه نمی‌دانیم می‌پرسیم، و اما آنچه می‌دانیم از تو نمی‌پرسیم، آن گاه امام (ع) فرمود: اما همخوابگی با دو خواهر برده را آیه‌ای از قرآن حلالش دانسته، و آیه‌ای دیگر تحریمش کرده، و من نه می‌گویم حلال است و نه می‌گویم حرام است، و لیکن نه خودم و نه احدی از اهل بیتم بین دو خواهر مملوک جمع نمی‌کنیم<span class="footnote" rel="1" title="تفسیر عیاشی ج ۱ ص ۲۳۲ حدیث ۷۹ ط-تهران مکتبة العلمیة الاسلامیه">*</span>. </p> <p>و در تهذیب به سند خود از معمر بن یحیی بن بسام روایت کرده که گفت: ما از امام ابی جعفر (ع) از اموری پرسش کردیم که مردم در باره آنها از امیر المؤمنین روایت می‌کنند، که مردم را نه به آنها امر کرد و نه نهی، -نه آن امور را برای مردم حلال کرد و نه حرام بلکه حکم آنها را تنها برای خودش و فرزندانش معین نمود، پرسیدیم آیا این روایت‌ها درست است، و اگر درست است این عمل علی (ع) چه توجیهی دارد؟ حضرت فرمود: توجیهش این است که آیه‌ای آنها را حلال کرده و آیه‌ای دیگر حرامش ساخته، عرضه داشتیم آیا آیه اول منسوخ و آیه دوم ناسخ است، و یا هر دو آیه محکمند، و می‌توان به هر دو عمل کرد؟ فرمود: همین که فرمود من و اهل بیتم چنین کاری را نمی‌کنیم سؤال شما را پاسخ است، پرسیدیم: چرا صریحا حکم مساله را بیان نفرمود، امام ابی جعفر فرمود: ترسید مردم او را اطاعت نکنند، آری اگر زمام امور به دست امیر المؤمنین افتاده بود همه احکام کتاب اللَّه را پیاده می‌کرد، و همه حق را به کرسی می‌نشاند<span class="footnote" rel="2" title="تهذیب ج ۷ ص ۴۶۳ حدیث ۶۴ ط تهران دار الکتب الاسلامیه">*</span>. </p> <p>مؤلف قدس سره: منظور معمر بن یحیی بن بسام از روایتی که مردم می‌کنند همان روایتی است که سنی‌ها از طرق خودشان نقل کرده‌اند، مانند روایتی که الدر المنثور از بیهقی و غیر او از علی بن ابی طالب (ع) نقل کرد، و در آن آمده بود که در مساله جمع بین دو خواهر برده فرمود: آیه‌ای از قرآن حرامشان کرده، و آیه‌ای دیگر حلالشان دانسته، و من در این مساله نه امری می‌کنم و نه نهیی، و نه حلالش می‌کنم و نه حرام، ولی خودم و اهل بیتم این کار را نمی‌کنیم<span class="footnote" rel="3" title="فروع کافی ج ۵ ص ۳۶۰، حدیث ۷ ط، تهران دار الکتب الاسلامیه">*</span>. </p> <p>و نیز در همان کتاب از قبیصة بن ذویب روایت کرده که گفت مردی از امیر المؤمنین  (ص) از این مساله پرسش کرد، حضرت فرمود: اگر زمام امور به دست من بود و اختیاری می‌داشتم و آن گاه با خبر می‌شدم که کسی دو خواهر برده را زن خود کرده، او را مورد عذاب قرار می‌دادم<span class="footnote" rel="4" title="تهذیب ج ۷ ص ۳۴۸ حدیث ۵۵ ط تهران دار الکتب الاسلامیه">*</span>. </p> <p>       <code class="page" rel="4,455"/> و در تهذیب به سند خود از عبد اللَّه بن سنان روایت کرده که گفت: از امام صادق  (ع) شنیدم می‌فرمود: هر گاه دو خواهر مملوک از آن کسی باشد، و با یکی از آن دو همخوابگی کرده، بعد تصمیم بگیرد که با دیگری همبستر شود هیچ راهی ندارد جز اینکه اولی را از ملک خود خارج بسازد، یا او را به کسی ببخشد، و یا بفروشد، و حتی اگر او را به فرزند خودش ببخشد کافی است<span class="footnote" rel="1" title="التهذیب ج ۷ ص ۲۸۸ حدیث ۴۹ ط تهران دار الکتب الاسلامیه">*</span>. </p> <p>و در کافی و تفسیر عیاشی از محمد بن مسلم روایت شده که گفت: من از امام باقر  (ع) از معنای کلام خدای عز و جل پرسیدم، که فرمود: <span class="aya" rel="4_24" data-words="1-8">و المحصنات من النساء إلا ما ملکت أیمانکم</span>، فرمود: به اینکه انسان به برده خود که کنیزش همسر او است بگوید: از همسر خودت کناره گیری کن، و دیگر با او نزدیکی نکن، آن گاه خود او کنیزش را از دسترس غلام دور نگه بدارد، تا حیض شود بعد از آن که پاک شد خودش با او نزدیکی کند، سپس اگر خواست دو باره او را در اختیار غلام بگذارد، بعد از آنکه حیض شد او را به غلام بر می‌گرداند، بدون اینکه حاجت به عقد نکاح داشته باشد<span class="footnote" rel="2" title="تفسیر عیاشی ج ۱ ص ۲۳۲ حدیث ۸۱ ط تهران مکتبة العلمیة الاسلامیه">*</span>. </p> <p>و در تفسیر عیاشی از ابن مسکان از ابی بصیر از یکی از دو امام باقر و صادق (علیهما السلام) روایت کرده که در معنای آیه: <span class="aya" rel="4_24" data-words="1-7">و المحصنات من النساء إلا ما ملکت</span> فرموده: منظور از محصنات زنان شوهردار است، که ازدواج با آنان حرام است، به جز زنی که کنیز تو باشد، و تو او را به غلام خودت شوهر دادی هر وقت بخواهی می‌توانی او را از شوهرش جدا کنی، و خودت از او بهره بگیری، ابی بصیر می‌گوید: عرضه داشتم: حال اگر کنیزش را به غیر غلامش شوهر داده چطور؟ فرمود: او نمی‌تواند بین این زن و شوهر جدایی بیندازد، مگر آنکه کنیز خود را بفروشد، آن گاه دیگر ناموس کنیز ملک مشتری می‌شود، و مشتری اگر خواست زناشویی کنیزش با غلام غیر را باقی می‌گذارد، و اگر خواست می‌تواند بین آن دو جدایی اندازد<span class="footnote" rel="3" title="فروع کافی ج ۷ ص ۲۳۸ چاپ تهران، دار الکتب الاسلامیه">*</span>. </p> <p>و در الدر المنثور است که احمد، و ابو داود، و ترمذی-وی، حدیث را حسن دانسته-، و ابن ماجه، همگی از فیروز دیلمی روایت کرده‌اند که وی وقتی به اسلام در آمد که دو نفر خواهر همسرش بودند، رسول خدا (ص) به او دستور داد یکی از آن دو همسر را-هر یک را که خودت می‌خواهی طلاق بده<span class="footnote" rel="4" title="فروع کافی ج ۷ ص ۲۳۷ حدیث ۱۹ ط تهران دار الکتب الاسلامیه">*</span>. </p> <p>         <code class="page" rel="4,456"/> و در همان کتاب است که ابن عبد البر در کتاب استذکار از ایاس بن عامر روایت کرده که گفت: از علی بن ابی طالب سؤال کردم و گفتم: من در بردگانم دو خواهر دارم، یکی از آن دو را برای فرزند آوردن انتخاب کردم، و او برایم فرزندانی آورد، سپس به آن دیگری رغبت کردم چه کنم؟ فرمود: آن را که وطی کردی و برایت فرزندانی آورده آزاد کن، سپس دیگری را وطی کن آن گاه فرمود: در بردگان نیز همه آنهایی که از احرار در کتاب خدا بر تو حرام شده حرام است، به جز عدد،  (و یا فرمود به جز چهار) یعنی در احرار بیش از چهار همسر نمی‌توان گرفت، ولی از بردگان بیش از چهار کنیز می‌توان گرفت، و نیز آنچه در کتاب خدا از نسب بر تو حرام شده از رضاع نیز حرام است<span class="footnote" rel="1" title="الدر المنثور ج ۲ ص ۱۳۶ ط بیروت دار المعرفة">*</span>. </p> <p>مؤلف قدس سره: الدر المنثور این حدیث را از غیر این طریق، از طرق دیگر نیز روایت کرده. </p> <p>و در صحیح بخاری و مسلم از ابی هریره روایت آمده که گفت: رسول خدا (ص) فرمود: کسی نمی‌تواند و حلال نیست که بین زنی با عمه‌اش و نه بین زنی با خاله‌اش جمع کند. </p> <p>مؤلف قدس سره: و این معنا: به غیر این دو طریق به طرق دیگر اهل سنت روایت شده، و لیکن آنچه از طرق ائمه اهل بیت (علیهم السلام) روایت شده خلاف این است، و کتاب هم، موافق با روایت شیعه است. </p> <p>و در الدر المنثور است که طیالسی، و عبد الرزاق، و فریابی، و ابن ابی شیبه، و احمد، و عبد بن حمید، و مسلم، و ابو داود، و ترمذی و نسایی، و ابو یعلی، و ابن جریر، و ابن منذر و ابن ابی حاتم، و طحاوی، و ابن حیان، و بیهقی (در کتاب سنن)، همگی از ابی سعید خدری روایت کرده‌اند که گفت: رسول خدا (ص) در روزی که جنگ حنین پیش آمد لشگری به طرف اوطاس روانه کرد، و این لشگر بقشون دشمن برخوردند و با آنان کار زار آغاز نموده در آخر شکستشان دادند، و اسیرانی از آنان گرفتند، بعضی از یاران رسول خدا (ص) که کنیزی از آن مردم نصیبش شده بود از همخوابگی با آن کنیز به خاطر اینکه شوهر دارد و شوهرش هم اکنون در بین مشرکین و از مشرکین است، کراهت داشت، خدای تعالی در این باره این آیه را نازل فرمود: <span class="aya" rel="4_24" data-words="1-8">و المحصنات من النساء إلا ما ملکت أیمانکم</span>، یکی دیگر از زنانی که ازدواج با آنان حرام است زن شوهردار است، مگر برده‌ای که در جنگ به   <code class="page" rel="4,457"/> چنگ شما آمده، که در عین اینکه شوهر دارد می‌توانید با او نزدیکی کنید، ما ناموس آنها را برای شما مسلمین حلال کردیم<span class="footnote" rel="1" title="الدر المنثور ج ۲ ص ۱۳۷ ط بیروت دار المعرفة">*</span>. </p> <p>مؤلف قدس سره: این معنا از طبرانی از ابن عباس نیز روایت شده. </p> <p>و در همان کتاب است که عبد بن حمید از عکرمه روایت کرده که گفت: این آیه که در سوره نساء می‌فرماید: <span class="aya" rel="4_24" data-words="1-8">و المحصنات من النساء إلا ما ملکت أیمانکم</span>، در باره زنی به نام معاذة نازل شد، که همسر رئیس قبیله‌ای از بنی سدوس به نام شجاع بن حارث بود و او هوویی داشت که برای شوهرش شجاع، پسران متعددی زائیده بود، در این میان شجاع سفری به هجر کرد، تا برای اهل بیتش طعامی تهیه کند، در این بین روزی معاذة به پسر عموی خود بر خورده بدو گفت: مرا با خود ببر، و به اهل و قبیله‌ام برسان، و خلاصه حاضر نیستم در خانه شجاع بمانم، زیرا نزد این مرد خیری نیست، پسر عمویش او را با خود برد، و در بین راه به شجاع بر خوردند که داشت از هجر بر می‌گشت، شجاع چون چنین دید نزد رسول خدا (ص) شد و عرضه داشت یا رسول اللَّه من در رجب از خانه بیرون آمده‌ام، تا برای همسرم معاذة طعامی تهیه کنم و او در غیاب من فرار کرده و به دم (پسر عمویش) چسبید آری جنس زن شری است که زورش به هر کس برسد بر او غالب می‌شود همسر من جوانی را دید که راحت در خانه زین نشسته و معلوم است که هم او و هم این هدفی و میلی داشتند، رسول خدا (ص) فرمود: به عهده من است که یاریت کنم آن گاه رو به اصحاب خود کرد و فرمود اگر آن مرد جامه‌ای از همسر وی کنده باشد باید آن زن را سنگسار کنید، و گرنه او را به وی برگردانید، پس مالک پسر شجاع و در حقیقت پسر هووی معاذة به راه افتاد، و به جستجوی زن پدرش پرداخت، و او را پیدا کرد و به خانه آورد<span class="footnote" rel="2" title="الدر المنثور ج ۲ ص ۱۳۹ ط بیروت دار المعرفة">*</span>. </p> <p>مؤلف قدس سره: در این تفسیر مکرر خاطر نشان کردیم که امثال این حوادث که در روایات به عنوان شان نزول نقل شده، و مخصوصا حوادثی که مربوط به بعضی از جملات یک آیه و به اجزای آن می‌باشد، صرف تطبیق‌هایی است که راویان کرده، حوادث را با آیات تطبیق نموده‌اند نه اینکه سبب حقیقی نزول آیه‌ای باشد. </p> <p>در کتاب من لا یحضره الفقیه آمده که شخصی از امام صادق (ع) پرسید معنای کلمه (المحصنات) در آیه‌ <span class="aya" rel="4_24" data-words="1-4">و المحصنات من النساء</span> چیست؟ فرمود: زنان شوهردار، آن     <code class="page" rel="4,458"/> شخصی پرسید معنای آن در آیه شریفه: <span class="aya" rel="5_5" data-words="20-27">و المحصنات من الذین أوتوا الکتاب من قبلکم</span> چیست؟ فرمود: زنان عفیف<span class="footnote" rel="1" title="سوره مائده آیه ۵">*</span>. </p> <p>مؤلف قدس سره: این روایت را عیاشی نیز از آن جناب نقل کرده است. </p> <p>و در مجمع البیان در ذیل جمله: <span class="aya" rel="4_25" data-words="1-6">و من لم یستطع منکم طولا</span> گفته: یعنی کسی که هزینه ازدواج با زنان آزاد را ندارد، و آن قدر ثروت ندارد که اینکار را انجام دهد، به ازدواج با کنیزان اکتفاء کند، و آن گاه گفته: این معنا از امام ابی جعفر (ع) روایت شده<span class="footnote" rel="2" title="مجمع البیان ج ۳ ص ۳۳ ط، تهران شرکة المعارف الاسلامیه">*</span>. </p> <p>و در کافی از امام صادق (ع) نقل کرده که فرمود: این سزاوار نیست که در این عصر، مرد آزاد با زن کنیز ازدواج کند، -زیرا در سابق گفتیم که چه عیبی در این کار هست، -و اگر خدای تعالی در عصر نزول قرآن فرمود: <span class="aya" rel="4_25" data-words="1-6">و من لم یستطع منکم طولا...</span> با در نظر گرفتن اینکه کلمه طول به معنای مهریه است مخصوص همان عصر بوده، که مهریه زنان آزاد از زنان کنیز بیشتر بوده، و اما در مثل امروز که مهریه زنان آزاد برابر کنیزان و یا کمتر از آن است صلاح نیست به جای زنان آزاد با کنیز ازدواج شود.<span class="footnote" rel="3" title="فروع کافی ج ۵ ص ۴۴۹ حدیث ۳ ط، بیروت دار التعارف">*</span> مؤلف قدس سره: این که در روایت قبلی کلمه (طول) را به غنا معنا فرمود، باید دانست که غنا یکی از مصادیق طول است، و روایت کافی هم نمی‌خواهد بفرماید ازدواج با کنیزان حرام است، بلکه به بیش از کراهت دلالت ندارد. </p> <p>و در تهذیب به سند خود از ابی العباس بقباق روایت آورده که گفت: من به امام صادق (ع) عرض کردم: آیا جایز است که مردی با کنیز دیگران بدون اطلاع صاحبش ازدواج کند؟ فرمود: این زنا است، زیرا خدای تعالی فرمود: <span class="aya" rel="4_25" data-words="25-27">فانکحوهن بإذن أهلهن</span>، با آنها ازدواج کنید با اذن صاحبانشان<span class="footnote" rel="4" title="صحیح ترمذی ج ۳ ص ۴۳۰ ح ۱۱۲۲">*</span>. </p> <p>و در همان کتاب به سند خود از احمد بن محمد بن ابی نصر روایت کرده که گفت: من از حضرت رضا (ع) پرسیدم: آیا می‌شود با کنیز مردم با اذن صاحبان آنها تمتع برد -و شهوترانی کرد-فرمود: بله زیرا خدای تعالی فرموده‌ <span class="aya" rel="4_25" data-words="25-27">فانکحوهن بإذن أهلهن</span>. </p> <p>و در تفسیر عیاشی از محمد بن مسلم از یکی از دو امام باقر و صادق (علیهما السلام) روایت کرده که گفت: من از آن بزرگوار پرسیدم: اینکه خدای تعالی در باره کنیزان فرموده:         <code class="page" rel="4,459"/> <span class="aya" rel="4_25" data-words="39-40">فإذا أحصن</span> منظورش از احصان کنیزان چیست؟ فرمود: اینکه دخول شود به ایشان-یعنی وطی شوند-پرسیدم اگر به ایشان داخل نشده باشد، آیا حدی بر آنان نیست؟ فرمود: بله<span class="footnote" rel="1" title="الدر المنثور ج ۲ ص ۱۴۲، ط بیروت دار المعرفة">*</span>. </p> <p>و در همان کتاب از جریر روایت کرده که گفت: من از آن جناب از معنای کلمه  (محصن) پرسیدم، فرمود: محصن مردی است که برای خاموش کردن آتش شهوت خود کسی را دارد، -یا زنی و یا کنیزی<span class="footnote" rel="2" title="فروع کافی ج ۵ ص ۴۴۸ حدیث ۱ دار الکتب الاسلامیة ط تهران">*</span>. </p> <p>و در کافی به سند خود از محمد بن قیس روایت کرده که گفت: امام ابی جعفر (ع) فرمود: امیر المؤمنین (صلوات اللَّه علیه) در مورد مردان و زنان برده اینطور قضاوت فرمود که اگر یکی از آنان مرتکب عمل زنا شد پنجاه تازیانه بخورد، چه مسلمان باشد و چه کافر، و چه نصرانی، و نباید سنگسار شود و تبعید هم نمی‌شود<span class="footnote" rel="3" title="تفسیر عیاشی ج ۱ ص ۲۳۳ حدیث ۸۵">*</span>. </p> <p>و در همان کتاب به سند خود از ابی بکر حضرمی از امام صادق (ع) روایت آورده که شخصی از آن جناب از برده‌ای مملوک پرسید، که مرد آزادی را قذف کرده، -یعنی نسبت زنا به او داده، آیا حد قذف او نیز نصف حد قذف آزاد است؟ -فرمود: -نه-باید هشتاد تازیانه-یعنی حد کامل قذف را بخورد، چون مساله قذف حق الناس است، و اما آنچه از گناهان که حق اللَّه عز و جل است حدش در مورد بردگان نصف حد آزادگان است. عرضه داشتم، چه چیزهایی حق اللَّه است؟ فرمود: اینکه زنا کند یا شراب بنوشد، که اینها از حقوقی است که حد مرتکب آن در بردگان نصف حد آزادگان است<span class="footnote" rel="4" title="الدر المنثور ج ۲ ص ۱۴۱">*</span>. </p> <p>و در تهذیب به سند خود از برید عجلی از امام ابی جعفر (ع) روایت کرده که از کنیزی پرسیدند که مرتکب زنا شده است، فرمود: نصف حد بر او زده می‌شود، چه اینکه شوهر داشته باشد و چه نداشته باشد<span class="footnote" rel="5" title="تهذیب ج ۱۰ ص ۲۷ ح ۸۲ ط بیروت">*</span>. </p> <p>و در الدر المنثور که ابن جریر از ابن عباس روایت کرده که گفت: مسافحات به معنای زنانی است که علنا زنا می‌دهند، و یار و دوست می‌گیرند، و آن زنی هم که تنها یک دوست دارد جزء <span class="aya" rel="4_25" data-words="37-38">متخذات أخدان</span> است، و اضافه کرد که مردم جاهلیت چنین بودند که زنای علنی را حرام، و زنای پنهانی را حلال می‌دانستند، و می‌گفتند زنای علنی از لئامت و پستی است، و اما آنچه پنهانی انجام شود هیچ اشکالی ندارد، لیکن خدای تعالی در قرآن کریم این         <code class="page" rel="4,460"/> آیه را نازل کرد که: <span class="aya" rel="6_151" data-words="25-34">و لا تقربوا الفواحش ما ظهر منها و ما بطن</span>،  (مرتکب عمل فاحشه نشوید نه علنی و نه پنهانی)<span class="footnote" rel="1" title="فروع کافی ج ۵ ص ۴۴۹ حدیث ۴ ط بیروت دار التعارف">*</span>. </p> <p>مؤلف قدس سره: روایات در باره مطالبی که دیده شد بیش از اینها است که از نظر خواننده گذشت، آنچه ما آوردیم نمونه‌ای بود از هزار، و اندکی از بسیار. </p> <h3>بحث روایتی دیگر <span class="title" rel="4_24 4_23 4_25 4_26 4_27 4_28"> (پیرامون ازدواج موقت) </span> </h3> <p> در کافی به سند خود از ابی بصیر روایت کرده که گفت: من از امام ابی جعفر (ع) از مساله متعه پرسیدم، فرمود: بله در قرآن این مساله نازل شده، و فرموده: <span class="aya" rel="4_24" data-words="24-40">فما استمتعتم به منهن فآتوهن أجورهن فریضة و لا جناح علیکم فیما تراضیتم به من بعد الفریضة</span><span class="footnote" rel="2" title="فروع کافی ج ۵ ص ۴۴۹ حدیث ۶ ط بیروت دار التعارف">*</span>. </p> <p>و در همان کتاب به سند خود از ابن ابی عمیر از شخصی که نامش فراموش شده، و یا از نسخه افتاده از امام صادق (ع) روایت کرده که فرمود: آیه اینطور نازل شده بود:  فما استمتعتم به منهن الی اجل مسمی، فاتوهن اجورهن (از زنان آن کسانی که شما از آنان برای مدتی معین تمتع می‌برید واجب است اجرتشان را بدهید<span class="footnote" rel="3" title="الدر المنثور ج ۲ ص ۱۳۹">*</span>. </p> <p>مؤلف قدس سره: این قرائت را عیاشی نیز از ابی جعفر (ع) نقل کرده، جمهور-یعنی علمای اهل سنت-نیز آن را به چند طریق از ابی بن کعب و عبد اللَّه بن عباس روایت کرده‌اند، که انشاء اللَّه روایاتش خواهد آمد، و شاید منظور از امثال این روایات این باشد که بفهمانند مراد آیه این است، نه اینکه بخواهند بفهمانند آیه اینطور نازل شده بوده، و آن چند کلمه از آیه افتاده است. </p> <p>و در همان کتاب به سند خود از زراره روایت کرده که گفت: عبد اللَّه بن عمیر لیثی به حضور امام ابی جعفر باقر (ع) آمد، و عرضه داشت: در باره متعه زنان چه می‌گویی؟. </p> <p>امام فرمود، خداوند هم در کتابش آن را حلال کرده، و هم بر زبان پیغمبرش، پس متعه تا روز قیامت حلال است، عبد اللَّه عرضه داشت: ای ابی جعفر آیا مثل تو کسی چنین فتوا می‌دهد، با اینکه عمر آن را حرام کرد و از آن نهی نمود؟. </p> <p>       <code class="page" rel="4,461"/> حضرت فرمود: هر چند که عمر تحریم کرده باشد، عرضه داشت: من تو را به خدا پناه می‌دهم از اینکه حلال کنی چیزی را که عمر آن را حرام کرده. </p> <p>زراره می‌گوید: امام باقر (ع) در جوابش فرمود: خیلی خوب، تو بر عقیده صاحبت باش، من هم به عقیده رسول خدا (ص) باقی می‌مانم‌ حال بیا تا با تو بر سر این مساله ملاعنه و مباهله کنم (یعنی بر این که قول رسول خدا (ص) حق، و قول صاحب تو عمر باطل است) عبد اللَّه عمیر رو به آن حضرت کرد و گفت آیا دوست می‌داری زنان و دختران و خواهران و دختر عمه‌های تو متعه شوند؟ حضرت وقتی شنید که او نام زنان و دختر عموهای آن جناب را برد روی از او برگردانید<span class="footnote" rel="1" title="تفسیر عیاشی ج ۱ ص ۲۳۳ حدیث ۸۶">*</span>. </p> <p>و در همان کتاب به سند خود از عبد الرحمن بن ابی عبد اللَّه روایت کرده که گفت: من از ابو حنیفه شنیدم که داشت از امام صادق (ع) از مساله متعه سؤال می‌کرد، حضرت پرسید. از کدام متعه می‌پرسی-از متعه زنان، و یا متعه حج-عرضه داشت منظورم متعه حج بود، ولی فعلا مرا خبر ده از مساله متعه زنان، آیا این عمل حق است؟ حضرت فرمود: سبحان اللَّه مگر کتاب خدا را نخواندی که می‌فرماید: <span class="aya" rel="4_24" data-words="24-30">فما استمتعتم به منهن فآتوهن أجورهن فریضة</span> عرضه داشت: به خدا سوگند مثل اینکه این آیه‌ای است که تا کنون آن را نخوانده‌ام<span class="footnote" rel="2" title="تفسیر برهان ج ۱ ص ۳۶۱ حدیث ۱۳">*</span>. </p> <p>و در تفسیر عیاشی از محمد بن مسلم از امام باقر (ع) روایت کرده که فرمود: جابر بن عبد اللَّه از سیره رسول خدا (ص) سخن می‌گفت: از آن جمله گفت: من و یارانم با رسول خدا (ص) به جنگ می‌رفتیم، رسول خدا (ص) عمل متعه را برایمان حلال کرد، و تا زنده بود حرامش نکرد، و علی (ع) بارها می‌فرمود: اگر پسر خطاب یعنی عمر قبل از من خلافت را به دست نمی‌گرفت، و از دست من نمی‌ربود، احدی جز شقی مرتکب زنا نمی‌شد (در نسخه‌ای دیگر به جای شقی کلمه اشقی- یعنی شقی‌ترین مردم-آمده)، و ابن عباس در تفسیر آیه: فما استمتعتم به منهن الی اجل مسمی فاتوهن اجورهن فریضة می‌گفت: این مردم یعنی دستگاه خلافت-به این آیه کفر ورزیدند، ولی رسول خدا (ص) آن را حلال کرد، و تا زنده بود تحریمش نفرمود<span class="footnote" rel="3" title="الدر المنثور ج ۲ ص ۱۴۰">*</span>. </p> <p>       <code class="page" rel="4,462"/> و در همان کتاب است که ابی بصیر از امام باقر (ع) نقل کرد که در باب متعه و در معنای آیه شریفه: <span class="aya" rel="4_24" data-words="24-40">فما استمتعتم به منهن فآتوهن أجورهن فریضة و لا جناح علیکم فیما تراضیتم به من بعد الفریضة</span> فرمود: یعنی اگر مدت متعه سر آمد، می‌توانی تو پیشنهاد تمدید مدت دهی، و او نیز می‌تواند مدت را بیشتر کند، در صورتی که زن راضی باشد، مرد می‌گوید: استحللتک باجل آخر-یعنی ترا حلال می‌کنم برای مدتی دیگر که در این صورت این زن برای غیر تو حلال نیست، تا آنکه عده‌اش سر آید، و عده زن متعه دو حیض است<span class="footnote" rel="1" title="مستدرک حاکم ج ۲ ص ۳۰۵">*</span>. </p> <p>و از شیبانی روایت کرده که گفت امام باقر و امام صادق (علیهما السلام) در تفسیر جمله: <span class="aya" rel="4_24" data-words="31-40">و لا جناح علیکم فیما تراضیتم به من بعد الفریضة</span>، فرموده‌اند: تراضی به این است که مرد اجرت زن را زیاد کند و زن مدت عقد را<span class="footnote" rel="2" title="الدر المنثور ج ۲ ص ۱۴۰ (و صحیح بخاری ج ۷ ص ۴-۵) و (صحیح مسلم ج ۹ ص ۱۸۲)">*</span>. </p> <p>مؤلف قدس سره: روایات در باره مطالب گذشته به طور تواتر و حد اقل به طور استفاضه از ائمه اهل بیت (علیهم السلام) رسیده، و آنچه ما نقل کردیم نمونه‌ای از آنها بود، و اگر کسی بخواهد به همه آنها آگاه شود، باید به جوامع حدیث-از قبیل: کافی و من لا یحضره الفقیه و استبصار و تهذیب و امثال آن-مراجعه نماید. </p> <h3> <span class="title" rel="4_24 4_23 4_25 4_26 4_27 4_28">اخباری که بر نسخ شدن حکم متعه دلالت می‌کنند (از طرق اهل سنت) </span> </h3> <p> اخباری که می‌گوید حکم متعه نسخ شده است و در الدر المنثور است که ابن ابی حاتم از ابن عباس روایت کرده که گفت: متعه در اول اسلام عملی می‌شد، فلان آقا به شهری وارد می‌شد، در حالی که کسی همراه نداشت که کارهایش را انجام دهد، و اثاث زندگیش را حفظ کند، با زنی ازدواج موقت می‌کرد، که تا چندی که در آن شهر هست همسرش باشد، و اثاث و سرمایه‌اش را زیر نظر داشته باشد، و زندگیش را اداره کند و هر وقت این آیه را می‌خواند که: فما استمتعتم به منهن الی اجل مسمی می‌گفت: این آیه به وسیله آیه: <span class="aya" rel="4_24" data-words="21-23">محصنین غیر مسافحین</span> نسخ شده، و محصن بودن زن به دست مرد بود تا هر وقت می‌خواست زن را نگه می‌داشت، و هر وقت نمی‌خواست طلاق می‌داد<span class="footnote" rel="3" title="صحیح بخاری ج ۷ ص ۱۶ طبع بیروت">*</span>. </p> <p>و حاکم در مستدرک به سند خود از ابی نضرة روایت آورده که گفت: من آیه <span class="aya" rel="4_24" data-words="24-30">فما استمتعتم به منهن فآتوهن أجورهن فریضة</span> را نزد ابن عباس اینطور خواندم، فما استمتعتم به منهن الی اجل مسمی و گفتم: ما اینطور قرائت نمی‌کنیم ابن عباس گفت به خدا سوگند       <code class="page" rel="4,463"/> خدا همین طور آن را نازل کرده است<span class="footnote" rel="1" title="تفسیر طبری ج ۵ ص ۹">*</span>. </p> <p>مؤلف قدس سره: این روایت را سیوطی نیز از او و از عبد بن حمید و ابن جریر و ابن انباری در کتاب مصحف نقل کرده است<span class="footnote" rel="2" title="الدر المنثور ج ۲ ص ۱۴۱">*</span>. </p> <p>و در الدر المنثور است که عبد بن حمید و ابن جریر از قتاده روایت کرده‌اند که گفت: در قرائت ابی بن کعب آیه شریفه اینطور است فما استمتعتم به منهن الی اجل مسمی<span class="footnote" rel="3" title="الدر المنثور ج ۲ ص ۱۴۱">*</span>. </p> <p>و در صحیح ترمذی از محمد بن کعب از ابن عباس روایت آورده که گفت: متعه در اول اسلام مشروع بود شخصی که از دیاری به شهری وارد می‌شد که به آنجا آشنایی نداشت، زنی می‌گرفت به مدتی که می‌دانست در آن شهر می‌ماند، تا متاع او را حفظ نموده، کارهایش را اصلاح کند، این حکم هم چنان بود تا آن که آیه: <span class="aya" rel="23_6" data-words="1-7">إلا علی أزواجهم أو ما ملکت أیمانهم</span> نازل شد، ابن عباس اضافه کرده که به حکم این آیه هر فرجی که غیر این دو باشد حرام است<span class="footnote" rel="4" title="تفسیر طبری ج ۵ ص ۹-و الدر المنثور ج ۲ ص ۱۴۰">*</span>. </p> <p>مؤلف قدس سره: لازمه این روایت این است که آیه متعه که سالها بعد از هجرت در مدینه نازل شده قبلا در مکه نسخ شده باشد، -و همین شاهد است بر اینکه روایت کمترین اعتباری ندارد-. </p> <p>و حاکم در مستدرک از عبد اللَّه بن ابی ملیکه روایت کرده که گفت: من از عایشه از مساله متعه زنان پرسیدم: گفت بین من و شما کتاب خدا، می‌گوید: سپس آیه زیر را قرائت کرد <span class="aya" rel="23_5-6" data-words="1-15">و الذین هم لفروجهم حافظون، إلا علی أزواجهم أو ما ملکت أیمانهم فإنهم غیر ملومین</span>، و اضافه کرد: پس کسی که از این دو یعنی از همسری که خدا به او تزویج کرده و کنیزی که خدا به ملکش در آورده تجاوز کند مشمول آیه بعد می‌شود که فرموده: <span class="aya" rel="23_7" data-words="1-7">فمن ابتغی وراء ذلک فأولئک هم العادون</span><span class="footnote" rel="5" title="مستدرک حاکم ج ۲ ص ۳۰۵">*</span>. </p> <p>و در الدر المنثور است که ابو داود در کتاب ناسخ خود و ابن منذر و نحاس از طریق عطا از ابن عباس روایت کرده که: در باره آیه شریفه: <span class="aya" rel="4_24" data-words="24-30">فما استمتعتم به منهن فآتوهن أجورهن فریضة</span> گفته است: این آیه به وسیله آیه شریفه: <span class="aya" rel="65_1" data-words="1-8">یا أیها النبی إذا طلقتم النساء فطلقوهن لعدتهن</span> و آیه: <span class="aya" rel="2_228" data-words="1-6">و المطلقات یتربصن بأنفسهن ثلاثة قروء</span>، و آیه: <span class="aya" rel="65_4" data-words="1-12">و اللائی یئسن من المحیض من نسائکم إن ارتبتم فعدتهن ثلاثة أشهر</span> نسخ شده است<span class="footnote" rel="6" title="الدر المنثور ج ۲ ص ۱۴۰">*</span>. </p> <p>           <code class="page" rel="4,464"/> و در همان کتاب است که ابو داود در کتاب ناسخ خود و ابن منذر و نحاس و بیهقی از سعید بن مسیب روایت کرده‌اند که گفت: آیه میراث آیه متعه را نسخ کرده<span class="footnote" rel="1" title="الدر المنثور ج ۲ ص ۱۴۱">*</span>. </p> <p>و در همان کتاب است که عبد الرزاق و ابن منذر و بیهقی از ابن مسعود روایت کرده‌اند که گفت: حکم متعه نسخ شده، و ناسخ آن آیه طلاق و آیه صدقه و آیه عده و آیه میراث است<span class="footnote" rel="2" title="سنن بیهقی ج ۲ ص ۲۰۶">*</span>. </p> <p>و باز در همان کتاب آمده که عبد الرزاق و ابن منذر از علی روایت کرده‌اند که گفت: حکم روزه رمضان، هر روزه دیگر را نسخ کرد، و آیه زکات، هر صدقه دیگر را نسخ کرد، و آیه متعه را طلاق و عده و میراث نسخ کردند، و حکم قربانی، هر ذبیحه دیگر را نسخ کرد<span class="footnote" rel="3" title="الام للشافعی">*</span>. </p> <p>و باز در همان کتاب است که عبد الرزاق و احمد و مسلم از سیره جهنی روایت کرده‌اند که گفت: رسول خدا (ص) در سال فتح مکه به ما اجازه داد زنان را متعه کنیم، من و مردی از قوم خودم در آن سفر از مدینه خارج شدیم من از رفیقم زیباتر بودم و او تقریبا زشت بود، ولی جامه‌اش از جامه من نوتر بود هم چنان پیش می‌رفتیم، تا به بالای کوه‌های مکه رسیدیم در آنجا کنیزی به ما برخورد مانند دختری باکره و خوش منظر و گردن بلند به او گفتم آیا حاضر هستی یکی از ما تو را متعه کند، و از تو کام بگیرد؟ گفت: در مقابل چه می‌دهید هر یک از ما همانجامه‌ای را که داشتیم در برابرش پهن کردیم کنیز شروع کرد ما را براندازی کردن، رفیقم گفت برد من نوتر از برد این مرد است، برد من تازه و زیبا است، و برد او کهنه است، و کنیز گفت برد این هم عیبی ندارد، سرانجام به متعه من در آمد، و من از او کام گرفتم و او را با خود داشتم، ولی از مکه بیرون نشدیم مگر آن که رسول خدا (ص) متعه را تحریم کرد<span class="footnote" rel="4" title="سنن کبرای بیهقی ج ۷ ص ۲۰۶">*</span>. </p> <p>و در همان کتاب است که مالک و عبد الرزاق و ابن ابی شیبه و بخاری و مسلم و ترمذی‌ و نسایی و ابن ماجه از علی بن ابی طالب (ع) روایت کرده‌اند که گفت، رسول خدا (ص) در جنگ خیبر از متعه کردن زنان و از خوردن گوشت الاغهای اهلی نهی کرد<span class="footnote" rel="5" title="الدر المنثور ج ۲ ص ۱۴۱">*</span>. </p> <p>و در همان کتاب است که ابن ابی شیبه و احمد و مسلم از سلمة بن أکوع روایت کرده‌اند که گفت: رسول خدا (ص) در سال اوطاس سه روز متعه زنان را برای ما حلال کرد، و بعد از سه روز از آن نهی فرمود<span class="footnote" rel="6" title="الدر المنثور ج ۲ ص ۱۴۰">*</span>. </p> <p>       <code class="page" rel="4,465"/> و در شرح ج 5ص 50 ابن العربی که شرح صحیح ترمذی است، از اسماعیل از پدرش از زهری روایت کرده که گفت: سبره روایت کرد که رسول خدا (ص) در حجة الوداع از متعه نهی کرد ابو داود بعد از آن که این حدیث را نقل کرده، می‌گوید: این حدیث را عبد العزیز بن عمر بن عبد العزیز از ربیع پسر سیره از پدرش نقل کرد، و در آن گفته است: این جریان بعد از خارج شدن از احرام در حجة الوداع اتفاق افتاد، و تشریع متعه برای مدتی معلوم بود، ولی حسن گفته جریان در عمرة القضاء اتفاق افتاده است<span class="footnote" rel="1" title="جامع الاصول (ج ۱۶ صفحه ۱۳۵) زاد المعاد ابن قیم (ج ۲ ص ۲۰۵) فتح البارئ ابن حجر (ج ۹ ص ۱۶۶-۱۶۷) -کنز العمال متقی هندی (ج ۱۶ ص ۵۲۳)">*</span>. </p> <p>و در همان کتاب ج 5ص 50 از زهری روایت کرده که گفت: رسول خدا (ص) متعه را در جنگ تبوک جمع کرد<span class="footnote" rel="2" title="صحیح مسلم و مسند احمد بن حنبل ج ۶ ص ۳۴۸">*</span>. </p> <p>مؤلف قدس سره: روایات چنان که ملاحظه می‌فرمائید در تشخیص تاریخ نهی رسول خدا (ص) از متعه اختلاف دارند، بعضی می‌گویند قبل از هجرت بوده، و بعضی دیگر می‌گویند: بعد از هجرت به وسیله آیات نکاح و طلاق و عده و میراث نسخ شد، و یا به نهی خود رسول خدا (ص) در سال جنگ خیبر یا در زمان عمرة القضاء یا سال اوطاس یا سال فتح یا سال تبوک و یا بعد از حجة الوداع نسخ شده، و به همین جهت بعضی‌ها این روایات مختلف را حمل کرده‌اند به اینکه همه‌اش درست است، زیرا رسول خدا  (ص) در همه این سالها از متعه نهی کرده‌اند، و هر یک از روایات از نهی آن جناب در یک سال خبر می‌دهد، و لیکن جلالت قدر بعضی از راویان چون علی (ع) و جابر و ابن مسعود که همواره با رسول خدا (ص) بودند و از کوچک و بزرگ سیره آن جناب با خبر بودند، اجازه نمی‌دهد که ما بگوئیم نامبردگان از نهی آن جناب در سایر مواقف و سایر اوقات اطلاع نداشته‌اند. </p> <p>و در الدر المنثور است که بیهقی از علی روایت کرده که فرمود: رسول خدا (ص) از متعه نهی کرد، آن روزی هم که جایز بود تنها برای کسانی جایز بود که دسترسی به ازدواج نداشتند، ولی همین که آیات نکاح و طلاق و عده و میراث بین زن و شوهر نازل شد حکم متعه نسخ گردید<span class="footnote" rel="3" title="مرآت الزمان ابن جوزی">*</span>. </p> <p>و باز در همان کتاب است که نحاس از علی بن ابی طالب روایت کرده که به ابن عباس گفت تو مردی گیج هستی یادت نیست که رسول خدا (ص) از متعه نهی     <code class="page" rel="4,466"/> کرد.<span class="footnote" rel="1" title="صحیح مسلم ج ۹ ص ۱۸۳ و مسند احمد ج ۳ ص ۳۸۰">*</span> و در همان کتاب است که بیهقی از ابی ذر روایت کرده که گفت متعه تنها برای سه روز برای اصحاب رسول خدا (ص) حلال شد، بعد از سه روز رسول خدا (ص) از آن نهی کرد<span class="footnote" rel="2" title="احکام القرآن جصاص ج ۲ ص ۱۴۷ دار الکتاب العربی بیروت">*</span>. </p> <p>و در صحیح بخاری از ابی حمزه روایت کرده که گفت: شخصی، از ابن عباس از متعه زنان سؤال کرد، ابن عباس گفت جایز است، آن گاه غلام آزاد شده او پرسید: آیا این جواز به خاطر آن است که زن کم بوده، و مردان در سختی قرار داشته‌اند، ابن عباس گفت: بله<span class="footnote" rel="3" title="صحیح مسلم ج ۸ ص ۲۳۳">*</span>. </p> <p>و در الدر المنثور است که بیهقی از عمر نقل کرده که در خطبه‌اش گفت: چه می‌شود به مردمی که زنان را با عقد متعه نکاح می‌کنند، با اینکه رسول خدا (ص) از آن نهی فرموده احدی که مرتکب نکاح متعه شود را نزد من نیاورید مگر آنکه او را سنگسار می‌کنیم<span class="footnote" rel="4" title="بدایة المجتهد لابن الرشد ج ۲ ص ۶۳">*</span>. </p> <p>و در همان کتاب است که ابن ابی شیبه و احمد و مسلم از سیره روایت کرده‌اند که گفت: من رسول خدا (ص) را دیدم که در بین رکن کعبه و در آن ایستاده بود و می‌فرمود: <em>یا ایها الناس</em> این من بودم که به شما اجازه دادم زنان را متعه کنید، آگاه باشید که خدای تعالی آن را تا روز قیامت حرام کرده، هر کس زنی متعه دارد مدتش را ببخشد و رهایش کند، و از آنچه به آنان داده‌اید چیزی پس نگیرید<span class="footnote" rel="5" title="الدر المنثور ج ۲ ص ۱۴۰">*</span>. </p> <p>و در همان کتاب است که ابن ابی شیبه از حسن روایت کرده که گفت: و اللَّه متعه بیش از سه روز نبود، که در آن سه روز رسول خدا (ص) آن را تجویز کرد، نه قبل از آن سه روز متعه‌ای بود و نه بعد از آن<span class="footnote" rel="6" title="الدر المنثور ج ۲ ص ۱۴۱">*</span>. </p> <h3> (بعضی از روایات که دلالت دارد بر اینکه جمعی از صحابه و تابعین از مفسرین، متعه را جایز می‌دانستند). </h3> <p> و در تفسیر طبری از مجاهد روایت کرده که در تفسیر آیه <span class="aya" rel="4_24" data-words="24-27">فما استمتعتم به منهن</span>  گفته: مقصود نکاح متعه است<span class="footnote" rel="7" title="تفسیر طبری ج ۵ ص ۹">*</span>. </p> <p>             <code class="page" rel="4,467"/> و در همان کتاب از سدی نقل کرده که در تفسیر آیه نامبرده گفته این آیه راجع به متعه است و آن این است که مردی زنی را به شرط مدتی معین نکاح کند همین که آن مدت سر آمد دیگر حقی به آن زن ندارد و آن زن نیز به وی نامحرم است و بر آن زن لازم است رحم خود را استبرا کند-یعنی عده نگه دارد، تا معلوم شود از آن مرد حامله نیست، -نه آن مرد از زن ارث می‌برد و نه زن از مرد<span class="footnote" rel="1" title="محاضرات راغب">*</span>. </p> <p>و در دو کتاب صحیح بخاری و صحیح مسلم این حدیث را در الدر المنثور نیز روایت کرده-از عبد الرزاق، و ابن ابی شیبه، از ابن مسعود روایت کرده‌اند که گفت: ما با رسول خدا (ص) در جنگ بودیم و زنان ما با ما نبودند عرضه داشتیم آیا می‌توانیم خود را خصی-اخته کنیم؟ در پاسخ ما را از این عمل نهی فرمود و به ما اجازه داد با زنان ازدواج موقت کنیم، در ازاء یک تکه لباس، عبد اللَّه بن مسعود سپس این آیه را قرائت کرد: <span class="aya" rel="5_87" data-words="1-11">یا أیها الذین آمنوا لا تحرموا طیبات ما أحل الله لکم</span> (ای کسانی که ایمان آورده‌اید طیباتی را که خدا برایتان حلال کرده، بر خود حرام نکنید)<span class="footnote" rel="2" title="بگو بیائید تا برایتان بخوانم آنچه پروردگارتان بر شما حرام کرده و به زشتی‌ها نزدیک مشوید چه ظاهری آنها و چه نهانی آنها سوره انعام آیه ۱۵۱&quot;">*</span>. </p> <p>و در الدر المنثور است که ابن ابی شیبه از نافع روایت کرده که گفت شخصی از پسر عمر از مساله متعه پرسید، او گفت: حرام است به او گفته شد که ابن عباس به متعه فتوا می‌دهد گفت: پس چرا در زمان عمر جرات نکرد لب باز کند<span class="footnote" rel="3" title="کنز العمال ج ۱۶ ص ۵۲۱">*</span>. </p> <p>و در الدر المنثور است که ابن منذر و طبرانی و بیهقی از طریق سعید بن جبیر روایت کرده‌اند که گفت: من به ابن عباس گفتم این چه کاری بود که کردی، سواره‌ها فتوای تو را به اطراف بردند، و منتشر کردند و شعرا در باره آن شعر سرودند، پرسید چه گفتند؟ در پاسخ این شعر را برایش خواندم: <span class="poem">اقول للشیخ لما طال مجلسه‌ / یا صاح هل لک فی فتیا ابن عباس؟ / هل لک فی رخصة الاطراف آنسة / تکون مثواک حتی مصدر الناس؟ </span> من به آن مرد محترم که مجلسش طول کشیده و شاگردانش رفته بودند گفتم، با فتوای ابن عباس چطوری؟ میل داری زنی صیغه کنی تا آلت تناسلیت روی آزادی ببیند، و مونسی بیابد، تا مردم و شاگردانت بر می‌گردند بستر گرم و نرمی داشته باشی؟ که البته منظور شاعر مسخره کردن ابن عباس و فتوای او بوده. </p> <p>       <code class="page" rel="4,468"/> ابن عباس گفت: <span class="aya" rel="2_156" data-words="6-11">إنا لله و إنا إلیه راجعون</span> نه به خدا سوگند، من اینطور فتوا ندادم و منظورم از آن فتوا که دادم چنین چیزی نبود، و من متعه را جز برای کسی که مضطر شده حلال نکرده‌ام، و از متعه جز آن مقدار که خدا گوشت مرده و خون و گوشت خوک را حلال کرده حلال نکرده‌ام<span class="footnote" rel="1" title="سنن بیهقی ج ۲ ص ۲۰۶">*</span>. </p> <p>و در همان کتاب آمده که ابن منذر از طریق عمار غلام آزاد شده شرید روایت آورده که گفت: من از ابن عباس از متعه پرسیدم که آیا این عمل زنا است و یا نکاح؟ گفت: نه سفاح است و نه نکاح، گفتم: پس چیست؟ گفت: همان متعه است، هم چنان که خدای تعالی نامش را متعه نهاده، گفتم آیا زن متعه، عده دارد؟ جواب داده عده او حیض او است، گفتم آیا با شوهرش از یکدیگر ارث می‌برند؟ گفت: نه<span class="footnote" rel="2" title="سوره مؤمنون آیه:۵-۶-۷">*</span>. </p> <p>و در همان کتاب است که عبد الرزاق، و ابن منذر، از طریق عطا از ابن عباس روایت کرده که گفت خدا به عمر رحم کند، متعه جز رحمتی از خدای تعالی نبود که به امت محمد کرد، و اگر نهی عمر از متعه نمی‌بود جز شقی‌ترین افراد کسی احتیاج به زنا پیدا نمی‌کرد، آن گاه گفت این متعه همان است که در سوره نساء در باره‌اش فرموده: <span class="aya" rel="4_24" data-words="24-27">فما استمتعتم به منهن</span> یعنی تا مدت کذا و کذا و به مبلغ کذا و کذا، و بین چنین زن و شوهری وراثت نیست، و اگر دلشان خواست به رضایت یکدیگر مدت را تمدید کنند می‌توانند، و اگر از هم جدا شدند، آن نیز کافی است و بین آن دو نکاحی نیست، عطا در آخر خبر داد که از ابن عباس شنیده که امروز هم متعه را حلال می‌داند با اینکه عمر از آن نهی کرده است<span class="footnote" rel="3" title="و اگر کفار تو را از آنچه، وحیت کرده‌ایم منحرف سازند (که البته می‌خواهند بسازند) -تا غیر آن را به ما افترا ببندی، آن وقت تو را دوست خود خواهند گرفت، و ما اگر ثبات قدم و استواری به تو نداده بودیم، چیزی نمانده بود که به تدریج به آنان رکون و تکیه کنی، و اگر می‌کردی در زندگی و مرگ زبونی را به تو می‌چشاندیم، و آن وقت بود که می‌دیدی هیچ یاوری علیه ما نداری سوره اسری آیه:۷۳-۷۵&quot;">*</span>. </p> <p>و در تفسیر طبری-الدر المنثور این حدیث را از عبد الرزاق-و ابی داود آن را در کتاب ناسخ خود از حکم-روایت کرده‌اند، که شخصی از وی پرسید آیا این آیه نسخ شده یا نه؟ گفت: نه، و علی گفت: که اگر نهی عمر از متعه نبود احدی گرفتار زنا نمی‌شد مگر شقی‌ترین افراد<span class="footnote" rel="4" title="سنن بیهقی ج ۲ ص ۲۰۶">*</span>. و در صحیح مسلم (ج 9ص 183) از جابر بن عبد اللَّه روایت کرده که گفت: ما در زمان رسول خدا (ص) و ابی بکر با یک مشت خرما و آرد متعه می‌کردیم، تا آنکه عمر در جریان عمرو بن حریث از آن نهی کرد<span class="footnote" rel="5" title="صحیح مسلم ج ۹ ص ۱۸۳">*</span>. </p> <p>مؤلف قدس سره: این حدیث از جامع الاصول تالیف ابن اثیر و کتاب زاد المعاد تالیف         <code class="page" rel="4,469"/> ابن القیم و فتح البارئ تالیف ابن حجر و کنز العمال-تالیف متقی هندی نقل شده<span class="footnote" rel="1" title="شرح نهج البلاغه ابن ابی الحدید ج ۱۲ ص ۱۲۱ دار الکتب العلمیة قم">*</span>. </p> <p>و در الدر المنثور است که مالک و عبد الرزاق از عروة بن زبیر روایت کرده که گفت: خوله دختر حکیم وارد بر عمر بن خطاب شد، و گفت ربیعه پسر امیه زنی را متعه کرده، و آن زن از وی باردار شده، عمر از جای خود حرکت کرد و از شدت ناراحتی ردای خود را به زمین کشید، در حالی که می‌گفت: این همان متعه است، و تو اگر زودتر به من خبر داده بودی او را سنگسار می‌کردم<span class="footnote" rel="2" title="تفسیر عیاشی ج ۱ ص ۲۳۵ حدیث ۹۳ ط تهران المکتبة العلمیة الاسلامیه">*</span>. </p> <p>مؤلف قدس سره: و این جریان از شافعی در کتاب الام<span class="footnote" rel="3" title="الدر المنثور ج ۲ ص ۱۳۵ ط بیروت دار المعرفة">*</span> و بیهقی در سنن کبری نقل شده<span class="footnote" rel="4" title="الدر المنثور ج ۱ ص ۲۱۶">*</span>. و از کنز العمال از سلیمان بن یسار از ام عبد اللَّه دختر ابی خیثمه نقل کرده که گفت: مردی از شام به مدینه آمد، و در منزل ام عبد اللَّه منزل کرد و به او گفت تجرد بر من سخت گرفته، در صدد برآی زنی را برای من متعه کن، تا از او تمتع ببرم، ام عبد اللَّه می‌گوید، من او را به زنی راهنمایی کردم، مرد شامی با او قرار بست، و چند نفر عادل را شاهد گرفت، و مدتی که خدا خواست با او بود، تا آنکه از مدینه خارج گشت، بعد از رفتنش عمر از جریان خبردار شد، مرا خواست و از من پرسید آیا این گزارشی که به من رسیده حق است؟ گفتم آری: گفت: پس این بار که از شام آمد مرا خبر ده، وقتی مرد شامی آمد من به عمر اطلاع دادم، ماموری فرستاد -تا او را نزد وی بردند-، عمر به او گفت چه چیز تو را وا داشت به اینکه چنین کاری بکنی؟ گفت: من در بودن رسول خدا (ص) متعه می‌کردم و آن جناب تا زنده بود مرا از این کار نهی نکرد، و بعد از درگذشت آن جناب در عهد ابی بکر نیز متعه می‌کردم، او نیز مرا نهی نکرد، تا از دنیا رفت و در عهد خلافت تو نیز متعه می‌کردم و تو نیز از این عمل نهیی نکردی، عمر گفت: آگاه باش به آن کسی که جانم به دست او است اگر با علم به نهی من اقدام به این عمل کرده بودی تو را سنگسار می‌کردم، آن گاه اضافه کرد روشن سازید تا نکاح از سفاح مشخص شود یعنی نکاح دائم از سفاح-زنا-مشخص است، ولی متعه مشخص نیست<span class="footnote" rel="5" title="کنز العمال ج ۱۶ ص ۵۲۲">*</span>. </p> <p>و در صحیح مسلم و مسند احمد از عطا روایت شده که گفت: جابر بن عبد اللَّه از سفر           <code class="page" rel="4,470"/> عمره می‌آمد، ما به دیدنش رفتیم، مردم هر کسی چیزی می‌پرسید تا آنکه سخن به مساله متعه کشیده شد، جابر گفت: ما در عهد رسول خدا (ص) و در عهد ابی بکر و عمر متعه می‌کردیم، و در عبارت احمد آمده، تا آنکه اواخر خلافت عمر رسید<span class="footnote" rel="1" title="نزدیک زنا نشوید که عملی است فاحشه و بسیار زشت و راهی است بد و عذاب آور سوره اسری آیه:۳۲&quot;">*</span>. </p> <p>و از سنن بیهقی از نافع از عبد اللَّه بن عمر روایت شده که شخصی از او از مساله متعه زنان پرسید، او گفت حرام است، آگاه باش که عمر بن خطاب اگر کسی را به این جرم می‌گرفت او را با سنگ سنگسار می‌کرد<span class="footnote" rel="2" title="الدر المنثور ج ۲ ص ۱۴۰">*</span>. </p> <p>و از مرآة الزمان ابن جوزی روایت شده که گفته است: عمر بارها می‌گفت به خدا سوگند اگر مردی را بیاورند که متعه را حلال بداند او را سنگسار می‌کنم<span class="footnote" rel="3" title="الدر المنثور ج ۲ ص ۱۳۶ ط بیروت دار المعرفه">*</span>. </p> <p>و در کتاب بدایة المجتهد تالیف ابن رشد از جابر بن عبد اللَّه روایت آمده که گفته است: ما در عهد رسول خدا (ص) و ابی بکر و در نیمی از مدت خلافت عمر متعه می‌کردیم بعد از آن عمر مردم را از متعه نهی کرد<span class="footnote" rel="4" title="الدر المنثور ج ۲ ص ۱۳۵ ط بیروت دار المعرفة">*</span>. </p> <p>و در اصابه است که ابن الکلبی گفته: سلمة بن امیة بن خلف جمحی، سلمی کنیز آزاد شده حکیم بن امیة بن اوقص اسلمی را متعه کرد، و سلمی برایش فرزندی آورد، ولی او منکر فرزند خود شد جریان به گوش عمر رسید، و او از عمل متعه نهی کرد<span class="footnote" rel="5" title="الاصابة ج ۲ ص ۶۳">*</span>. </p> <p>و از زاد المعاد از ایوب روایت شده که گفت: عروه به ابن عباس گفت: آیا از خدا نمی‌ترسی، که حکم جواز در مورد متعه صادر می‌کنی؟ ابن عباس گفت: ای عروه کوچولو، برو از مادرت بپرس، عروه گفت اما ابو بکر و عمر متعه نمی‌کردند، ابن عباس گفت: به خدا سوگند من خیال نمی‌کنم دست از این کارهایتان-منظور خلیفه‌تراشی و امثال آن است- بردارید، تا آنکه خدا عذابتان کند، من دارم از رسول خدا (ص) برای شما حدیث می‌گویم، و شما رفتار ابی بکر و عمر را علیه من دلیل می‌آورید؟ !!<span class="footnote" rel="6" title="زاد المعاد ج ۱ ص ۲۵۷">*</span> مؤلف قدس سره: مادر عروه اسما دختر ابی بکر بود، که متعه زبیر بن عوام شد، و عبد اللَّه بن زبیر از این ازدواج به دنیا آمد. </p> <p>             <code class="page" rel="4,471"/> و در محاضرات راغب آمده که عبد اللَّه بن زبیر، عبد اللَّه بن عباس را ملامت می‌کرد که تو چرا متعه را حلال می‌دانی، او در پاسخ می‌گفت برو از مادرت بپرس، که ازدواج تو با پدرم چگونه بود-چگونه مجمر عروسی تو و پدرم را دود کردند-عبد اللَّه بن زبیر از مادرش پرسید او گفت من تو را جز در عقد متعه نزائیدم<span class="footnote" rel="1" title="بگو پروردگار من تنها از اعمال زشت و فاحش نهی می‌کند، چه علنی آن و چه نهانیش  سوره اعراف آیه ۳۳&quot;">*</span>. </p> <p>و در صحیح مسلم از مسلم القری روایت آورده که گفت: من از ابن عباس مساله متعه را پرسیدم، گفت هیچ اشکالی ندارد، و عبد اللَّه زبیر از آن نهی می‌کرد، ابن عباس برای تایید فتوای خود می‌گفت این مادر عبد اللَّه بن زبیر زنده است، و دارد شهادت می‌دهد بر اینکه رسول خدا (ص) متعه را اجازه داد، بروید از او بپرسید، مسلم القری می‌گوید: ما به خانه او-یعنی مادر عبد اللَّه زبیر و دختر ابی بکر-رفتیم، و زنی تنومند و نابینا دیدیم، در جواب ما گفت: رسول خدا (ص) عمل متعه را تجویز کرد<span class="footnote" rel="2" title="الدر المنثور ج ۲ ص ۱۴۰">*</span>. </p> <p>مؤلف قدس سره: شاهد این حال و وضعی که حکایت شده گواهی می‌دهد بر اینکه سؤال مسلم القری از متعه زنان بوده، نه متعه حج، روایات دیگر نیز این روایت را همین طور تفسیر کرده‌اند. </p> <h3> <span class="title" rel="4_23 4_24 4_25 4_26 4_27 4_28">تحریم متعه به وسیله عمر بن خطاب</span> </h3> <p> و در صحیح مسلم از ابی نضره روایت شده که گفت: من نزد جابر بن عبد اللَّه بودم، که مردی ناشناس وارد شد، و گفت ابن عباس و ابن زبیر بر سر مساله متعه زنان و متعه حج اختلاف دارند، جابر گفت ما این دو متعه را در زمان رسول خدا (ص) انجام می‌دادیم، تا آنکه عمر ما را از آن نهی کرد، و دیگر انجام نمی‌دهیم<span class="footnote" rel="3" title="الدر المنثور ج ۲ ص ۱۴۰">*</span>. </p> <p>مؤلف قدس سره: به طوری که نقل شده این روایت را بیهقی<span class="footnote" rel="4" title="الدر المنثور ج ۲ ص ۱۳۶ ط بیروت دار المعرفه">*</span> نیز در سنن خود آورده، و این معنا در صحیح مسلم در سه جا به الفاظ و عباراتی مختلف آمده، در بعضی از آنها آمده که جابر گفت. همین که عمر زمام خلافت را به دست گرفت، گفت: خدای تعالی برای پیغمبرش هر چه را خواست و به هر مقدار که خواست حلال کرد، ولی من حکم می‌کنم به اینکه دیگر حج تمتع نکنید، و بین عمره و حج از احرام در نیایید، بلکه حج و عمره را تمام کنید، آن طور که خدای تعالی دستور داده، و از نکاح این زنان-لا بد منظورش زنانی است که متعه می‌شدند-دست بردارید احدی از شما را به این جرم که زنی را به مدت نکاح کرده نزد من نیاورند، مگر آنکه سنگسارش کنم. </p> <p>         <code class="page" rel="4,472"/> این معنا را بیهقی در سنن خود<span class="footnote" rel="1" title="بگو خدا به هیچ وجه امر به فحشا نمی‌کند سوره اعراف آیه ۲۸&quot;">*</span>، و جصاص در احکام القرآن خود<span class="footnote" rel="2" title="شرح ابن العربی ج ۵ ص ۵۰">*</span>، و متقی هندی در کنز العمالش<span class="footnote" rel="3" title="الدر المنثور ج ۲ ص ۱۴۰">*</span>، و سیوطی در الدر المنثور خود<span class="footnote" rel="4" title="الدر المنثور ج ۲ ص ۱۴۰">*</span>، و رازی در تفسیرش<span class="footnote" rel="5" title="تفسیر فخر رازی ج ۱۰ ص ۵۱">*</span>، و طیالسی در مسندش<span class="footnote" rel="6" title="مسند طیالسی">*</span> روایت کرده‌اند. </p> <p>و در تفسیر قرطبی از عمر نقل کرده که در خطبه‌اش گفت: متعتان کانتا علی عهد رسول اللَّه ع و انا أنهی عنهما و اعاقب علیهما متعة الحج و متعة النساء ،  (دو متعه در زمان رسول خدا <em>ص</em> بود، و من شما را از آن دو نهی می‌کنم، و بر ارتکابش عقوبت می‌کنم، متعه حج و متعه زنان)<span class="footnote" rel="7" title="تفسیر قرطبی ج ۲ ص ۳۹۲">*</span>. </p> <p>مؤلف قدس سره: و این خطبه از منقولاتی است که همه اهل نقل آن را قبول دارند، و آن را به طور ارسال مسلم نقل می‌کنند، و در اصل صدور آن احدی از شیعه و سنی تردید نکرده، هم چنان که تفسیر رازی، و تفسیر البیان و التبیین و زاد المعاد، و احکام القرآن، و طبری، و ابن عساکر، و دیگران به این معنا اعتراف کرده‌اند. </p> <p>و از کتاب مستبین تالیف طبری از عمر حکایت شده که گفت: سه چیز در عهد رسول خدا (ص) بود و من محرم-حرام کننده-آنهایم، و بر آنها عقوبت می‌کنم 1- متعه حج 2-متعه زنان 3-گفتن حی علی خیر العمل در اذان<span class="footnote" rel="8" title="مستبین طبری">*</span>. </p> <p>و در تاریخ طبری<span class="footnote" rel="9" title="تاریخ طبری ج ۴ ص ۲۲۵ دار المعارف بمصر">*</span> از عمران بن سواده روایت کرده که گفت: من نماز صبح را با عمر خواندم هنگام قرائت سبحان اللَّه را خواند با یک سوره آن گاه از قبله رو برگردانید، و من با او برخاستم به من گفت: آیا کاری داری؟ گفتم: بله، حاجتی دارم گفت: پس دنبالم بیا، می‌گوید: من دنبالش رفتم وقتی داخل خانه شد از درون خانه اجازه ورودم داد، داخل شدم ناگهان دیدم عمر بر سر تختی نشسته که روپوشی بر آن نیست، گفتم از در خیر خواهی نصیحتی                   <code class="page" rel="4,473"/> به تو دارم، در پاسخ گفت صبح و شام مرحبا به خیر خواه، گفتم: امت تو چهار عیب از تو می‌گیرند، می‌گوید وقتی این را شنید چانه خود را روی نوک چوبدستیش گذاشت، و نوک دیگر چوب را روی رانش قرار داد، و سپس گفت: بگو (ببینم آن چهار عیب چیست)، گفتم می‌گویند تو عمره را در ماههای حج حرام کرده‌ای، با اینکه نه رسول خدا (ص) آن را تحریم کرده بود و نه ابو بکر، و چنین عمره‌ای حلال است؟ گفت چگونه حلال است با اینکه اگر در ماههای حج عمره به جای آوردند آن را مجزا از حج خود می‌پندارند، -و دیگر حج واجب را انجام نمی‌دهند، و مکه در ایام حج مانند پوست تخم مرغی که جوجه‌اش در آمده باشد خالی از زوار می‌شود، با اینکه حج بهایی است از بهاء اللَّه و من درست فهمیده‌ام. </p> <p>گفتم و می‌گویند که تو متعه زنان را حرام کرده‌ای، با اینکه خدای تعالی آن را حلال کرده بود، و ما با یک مشت-پول و یا خرما و یا چیز دیگر-از زنان بهره‌مند می‌شدیم، و بعد از چند روز هم جدا می‌شدیم-خلاصه نه از نظر هزینه ازدواج در مضیقه بودیم، و نه از نظر پای بندی به آن-عمر در جواب گفت رسول خدا (ص) متعه را در زمانی حلال کرد که ضرورت در کار بود-، مردم دسترسی به زن دائم نداشتند-ولی امروز مردم در وسعت قرار گرفته‌اند، و آن روز هم کسی از مسلمانان به این حکم عمل نکرد من کسی را سراغ ندارم که آن روز و یا حتی این روزها به این حکم عمل کرده باشد، تازه امروز هم می‌توانند با یک مشت -از چه و چه-از زنان بهره بگیرند، و بعد از سه روز هم از او جدا شوند اما با عقد دائمی و طلاق، پس رأی من درست است. </p> <p>می‌گوید: به او گفتم تو کنیز حامله مردم را به محضی که وضع حمل کند آزاد می‌سازی، بدون اینکه صاحب کنیز آن را آزاد کند، -با اینکه به حکم لا عتق الا فی ملک ، تنها مالک می‌تواند برده خود را آزاد کند-، در پاسخ گفت من به طفیل حرمتی که مولود دارد و آزاد است مادرش را هم حرمت دادم، و من جز خیر اراده نکرده‌ام، و اگر خلاف شرع باشد استغفار می‌کنم. </p> <p>گفتم شکایت دیگری که از تو دارند این است که تو رعیت را از خود رم می‌دهی و طرد می‌کنی، و با خشونت راه می‌بری-در اینجا عمران می‌گوید: چوب دستی را از روی رانش برداشت، و دست دیگر خود را تا به آخر آن کشید، و از در افتخار که رسم عرب است گفت من کسی هستم که در جنگ قرقرة الکدر در ردیف رسول خدا (ص) سوار بر شتر بودم، پس به خدا سوگند من خلاف سیره او عمل نمی‌کنم، چیزی که هست در برابر مردم قیافه می‌گیرم، که از من حساب ببرند، و گرنه چون شبانی هستم که شتر را رها می‌کنم تا<code class="page" rel="4,474"/> خوب سیر شود و کاملا سیراب گردد و منحرف‌شان را به راه بر می‌گردانم، و متجاوز را به جای خود می‌نشانم، و به قدر طاقتم ادب می‌کنم و به قدر طاقتم پیش می‌رانم، زیاد داد و فریاد می‌کنم، ولی کمتر می‌زنم، عصایم را بلند می‌کنم ولی با دست می‌زنم و اگر غیر این کنم رمه را رها کرده‌ام، و رعیت را مهمل گذاشته‌ام، وقتی این گفتگو به گوش معاویه رسید گفت به خدا سوگند او دانای به حال رعیت بود. </p> <h3> <span class="title" rel="4_24 4_23 4_25 4_26 4_27 4_28">بررسی و نقد روایاتی که از طریق اهل سنت در باره متعه نقل شده است</span> </h3> <p> مؤلف قدس سره: این روایت را ابن ابی الحدید<span class="footnote" rel="1" title="همانا کید شما زنان عظیم است سوره یوسف آیه ۲۸&quot;">*</span> در شرح نهج البلاغه از ابن قتیبه نقل کرده. این بود عده‌ای از روایاتی که در مساله متعه زنان وارد شده، و اهل بحث و نظر اگر در مضامین آنها دقت کنند خواهند دید که همه آنها با هم معارضه دارند، در حقیقت خود روایات خود را باطل می‌سازند، و اهل بحث در مضامین آنها به هیچ حاصلی دست نمی‌یابد، تنها چیزی که همه در آن اتفاق دارند، این است که عمر بن خطاب در ایام خلافتش متعه زنان را حرام کرد، و از آن نهی کرد، و انگیزه‌اش بر این کار ماجرایی بود که در داستانهای عمرو بن حریث، و ربیعة بن خلف جمحی دید، و گرنه داستان نسخ شدن این حکم خدا به آیاتی که دیدید، و یا سنت، هیچیک دلیل نیست، و چنانچه توجه فرمودید سخن بیهوده‌ای بیش نبود، برای اینکه گفتیم روایات در همه مضامینش متعارض است، و یکدیگر را باطل می‌سازند، تنها این معنا را به دست می‌دهند که عمر حکم خدای را تغییر داده، از متعه نهی کرد، و نهی خود را اجرا هم نمود، و حد سنگسار برای مرتکبش معین کرد این اولا. و ثانیا همه روایات اتفاق دارند در اینکه متعه سنتی بوده که در عهد رسول خدا (ص) و به تجویز آن جناب تا حدودی عملی می‌شده، حال یا اسلام آن را تاسیس کرده، و یا حد اقل از سابق معمول بوده، و اسلام امضایش کرده، و در بین صحابه آن جناب کسانی به این سنت عمل می‌کرده‌اند، که در حقشان احتمال زنا داده نمی‌شود، مانند جابر بن عبد اللَّه، و عبد اللَّه بن مسعود، و زبیر بن عوام، و اسماء دختر ابی بکر که از طریق متعه، عبد اللَّه بن زبیر را زاییده است. </p> <p>و ثالثا در صحابه و تابعین کسانی بودند که آن را مباح می‌دانستند، مانند ابن مسعود، و جابر و عمرو بن حریث، و غیر ایشان، و از تابعین مجاهد و سدی و سعید بن جبیر و دیگران. </p> <p>و این اختلاف فاحشی که در بین روایات هست، باعث شده که علمای اسلام علاوه بر اختلافی که در اصل جواز و یا حرمت متعه کرده‌اند، اختلافی هم در نحوه حرمت و کیفیت منع از آن به راه بیندازند، و اقوال عجیب و غریبی که شاید به پانزده قول برسد داشته باشند. </p> <p>   <code class="page" rel="4,475"/> و این مساله از جهات متعددی مورد بحث است، که از میان همه آنها تنها پرداختن به بعضی از آن جهات برای ما مهم است، و به فن تفسیر ارتباط دارد. </p> <p>توضیح این که در مساله متعه یک بحث از نظر کلامی می‌شود، در اینکه آیا عمر بن خطاب و یا هر کس دیگری که سرپرستی امت اسلام را به عهده بگیرد حق دارد حلال خدا را حرام کند یا خیر، و این بحث در بین دو طایفه شیعه و سنی جریان دارد، -که شیعه معتقد است او چنین حقی نداشته، و سنی‌ها خلاف این را معتقدند. </p> <p>و یک بحثی دیگر از نظر فقه می‌شود، که اصولا عمل متعه عمل حلالی است یا عملی است حرام؟ و یک بحث دیگر از نظر تفسیر می‌شود، و آن این است که از آیه شریفه‌ <span class="aya" rel="4_24" data-words="24-29">فما استمتعتم به منهن فآتوهن أجورهن...</span>، چه استفاده می‌شود، آیا مفاد آن تشریع نکاح متعه است و یا امضای سنتی است که از پیش بوده، و بعد از آنکه معلوم شد در مقام تشریع است آیا این آیه به وسیله آیات دیگر نظیر آیه مؤمنون و آیات نکاح و تحریم و طلاق وعده و میراث نسخ شده است یا خیر؟ باز بعد از فراغ از این که به وسیله هیچ یک از این آیات نسخ نشده، بحث می‌شود در روایتی که به وسیله سنت نبویه (یعنی کلام خود رسول خدا ص) نسخ شده یا نه؟ و از این قبیل مسائلی که ارتباط با فن تفسیر دارد. </p> <p>و این قسم بحث یعنی بحث قسم سوم را ما در این کتاب تعقیب می‌کنیم، در سابق خلاصه بحث را از نظر خواننده گذراندیم، در اینجا برای توضیح بیشتر نظر خود را متوجه سخنانی می‌سازیم که دیگران علیه آنچه ما گفتیم در باره دلالت آیه بر مساله نکاح متعه و باب کردن آن دارند. </p> <h3> <span class="title" rel="4_23 4_24 4_25 4_26 4_27 4_28">گفته‌های یکی از مخالفین در رد جواز متعه و پاسخ به او</span> </h3> <p> بعضی از مخالفین ما بعد از اصرار بر اینکه آیه در مقام این است که بفرماید مهریه زنان دائم را بدهید، گفته است: ولی شیعه معتقد است که منظور این آیه نکاح متعه است، و نکاح متعه عبارت از این است که زنی را برای مدتی معین مثلا یک روز یا یک هفته و یا یک ماه به نکاح خود در آوری، و استدلال کرده‌اند به قرائتی که از ابی و ابن مسعود و ابن عباس (رض) نقل شده، و این قرائت در بین سایر قرائت‌ها شاذ و غیر مقبول است، و نیز استدلال کرده‌اند به اخبار و داستانهایی که در متعه هست. </p> <p>آن گاه گفته اما آن قرائت همانطور که گفتیم شاذ و غیر مقبول است، و قرآن بودنش ثابت نیست، در سابق نیز گفتیم روایاتی که این معنا و این قرائت را می‌رسانند هر چند که صحیح باشند خبر واحدند، و استفاده‌ای که راویان از آیه کرده‌اند چیز زائدی است، که از فهم<code class="page" rel="4,476"/> خود اضافه کرده‌اند، نه اینکه لفظ آیه بر آن دلالت کند، و فهم هر کسی برای خودش اعتبار دارد، صحابه هم فهمشان برای کسی حجت دینی نیست، مخصوصا در جاهایی که نظم و اسلوب کلام مساعد با آن معنا نباشد، نظیر همین مساله چون کسی که با تمتع نکاح می‌کند منظورش این نیست که از زنا فرار کند، و به احصان پناهنده شود بلکه قصد اصلی و اولیش همان زنا است، و اگر در متعه برای مرد نوعی احصان و پاکدامنی هست، و نمی‌گذارد در آن ایام مرتکب زنا شود، برای زن هیچ احصانی نیست، او همان کاری را می‌کند که زن زناکار می‌کند، یعنی هر چند روزی خود را اجیر مردها می‌کند، هم چنان که گفته‌اند: <span class="poem"> کرة حذفت بصوالجة / فتلقاها رجل رجل </span>  (توپی که برای بازی کردن چوگان نمی‌خواهد، و مانند توپ بسکتبال دست به دست می‌گردد) مؤلف قدس سره: اما اینکه گفت: به قرائت ابن مسعود و غیره استدلال کرده‌اند، جوابش این است که هر کسی به کلام شیعه در این باب مراجعه کند خواهد دید که شیعه به قرائت نامبرده به عنوان یک دلیل معتبر و قاطع استدلال نکرده، و چگونه چنین چیزی ممکن است، با اینکه شیعه قرائت‌های شاذ را حجت نمی‌داند، حتی آن قرائت‌هایی را که از امامان خود شیعه نقل شده، آن وقت چگونه ممکن است به قرائتی تمسک کند که نه خودش آن را حجت می‌داند، و نه خصمش، و این سخنی است خنده‌آور. </p> <p>بلکه تنها استدلالی که شیعه کرده استدلال به قول صحابه‌ای است، که آیه را چنین قرائت کرده‌اند، نه به قرائتشان بلکه به قولشان، و اینکه این صحابه از آیه چنین معنایی را فهمیده‌اند، حال شما می‌خواهید نام این را قرائت اصطلاحی بگذارید و می‌خواهید نگذارید، بلکه آن را تفسیر بنامید، و این استدلال از دو جهت به نفع شیعه است، اول اینکه عده‌ای از صحابه نظرشان همین است که شیعه می‌گوید، و به طوری که گفته شده این عده جمع بسیار زیادی از اصحاب رسول خدا (ص) و تابعینند، و هر کس بخواهد می‌تواند سخنان آنان را در مظانش پیدا کند. </p> <p>و دوم اینکه آیه شریفه دلیل بر فتوای شیعه است، به همین دلیل که صحابه نامبرده اینطور قرائت کرده‌اند، و حتی آنهایی هم که متعه را فعلا مشروع نمی‌دانند آیه را راجع به متعه می‌دانند، و لیکن ادعا می‌کنند که نسخ شده، پس در دلالتش بر متعه حرفی ندارند، و گرنه معنا ندارد که حکم به نسخ آن کنند، و یا در این باب کلامی را از دیگران روایت کنند، و این روایات بسیار زیاد است، که عده‌ای از آنها را در سابق نقل کردیم، پس شیعه از روایات نسخ هم همان را استفاده می‌کند، که از قرائت شاذ نامبرده استفاده می‌کند، هر چند که‌قائل به<code class="page" rel="4,477"/> حجیت قرائت شاذه نباشد، هم چنان که خودش قائل به نسخ نیز نمی‌باشد، و تنها از همه آن روایات این معنا را استفاده می‌کند، که تمامی آن قاریان و این راویان مسلم داشته‌اند که آیه شریفه مربوط به نکاح متعه است. </p> <p>و اما اینکه گفت:  (مخصوصا در جایی که نظم و اسلوب کلام مساعد با آن معنا نباشد نظیر همین مساله)، از گفتارش بر می‌آید که وی سفاح را عبارت دانسته از صرف ریختن منی در رحم زن، -و خلاصه کلمه (سفاح) را به معنای لغوی ماده آن (س-ف-ح) معنا کرده، و آن گاه آن را امری منوط به قصد و نیت قرار داده-مانند نماز که با نیت ادا و قضا، و با نیت، ظهر و عصر می‌شود، آن گاه نتیجه گرفته پس اگر ازدواج موقت و ریختن منی در رحم زن صرفا به منظور قضای شهوت باشد سفاح است نه نکاح، و غفلت ورزیده از اینکه اصل لغت در نکاح هم همین طور است، یعنی کلمه نکاح و یا بگو (ماده-ن-ک-ح) در زبان عرب به معنای عمل جنسی است، چه حلال و چه حرام، زهری می‌گوید:  (اصل نکاح در زبان عرب به معنای وطی است) پس بنا به گفته او باید نکاح نیز سفاح باشد، آن وقت دیگر سفاح چیزی در مقابل نکاح نخواهد بود-در حالی که در قرآن و احادیث این دو کلمه مقابل همند، یکی به معنای ازدواج حلال، و دیگری به معنای جفت‌گیری حرام است. </p> <p>علاوه بر اینکه لازمه قصدی بودن این عمل، و اینکه اگر کسی صرفا به قصد ریختن منی خود ازدواج موقت کند آن ازدواج زنا و سفاح می‌شود، این است که اگر کسی به چنین قصدی ازدواج دائم نیز بکند ازدواجش زنا و سفاح خواهد بود و آیا هیچ مسلمانی حاضر هست چنین فتوایی بدهد؟. </p> <p>حال اگر بگوید بین ازدواج موقت و ازدواج دائم فرق هست، و آن این است که نکاح دائم طبعا برای این درست شده که مرد و زن ناموسشان و عفتشان را حفظ نموده، و با هم خوابگی، نسلی از خود تولید کنند، و خانه و دودمانی تشکیل دهند، ولی در ازدواج موقت چنین اهدافی در کار نیست. در پاسخ می‌گوئیم این سخن بجز لجبازی هیچ معنایی ندارد، برای اینکه هر فائده‌ای که بر نکاح دائم مترتب می‌شود، بر موقت آن نیز مترتب می‌شود، اگر در آن عفت و ناموس حفظ می‌شود، در این نیز می‌شود، اگر به وسیله آن از زنا و اختلاط نطفه‌ها جلوگیری می‌شود در این نیز می‌شود، اگر در آن بستر، نسل پدید می‌آید در این نیز می‌آید، اگر در آن تشکیل خانواده می‌شود، در این نیز می‌شود، تنها تفاوتی که در این دو هست، بلکه مزیتی که در نکاح موقت هست آسانی آن است، و تشریع آن در حقیقت تخفیفی به حال امت است، کسانی که قدرت ندارند ازدواج دائم کنند، زیرا خانه ندارند، و در آمدی که بتواند کفاف نفقه همسر را بدهد، <code class="page" rel="4,478"/> ندارند، و یا غریب هستند و یا موانع مختلف دیگری در کارشان هست، می‌توانند با ازدواج موقت، خود را از خطر زنا و سایر تبعات آن، نجات دهند. </p> <p>و همچنین هر اثری که بر نکاح موقت مترتب می‌شود و این دانشمند آن را ملاک سفاح بودن قرار داده بر نکاح دائم نیز مترتب می‌شود، نظیر قصد شهوت، و ریختن آب منی در رحم یک زن، -و امثال آن-چون همه اینها در نکاح دائم جایز است، و اگر کسی بگوید: نکاح دائم، بالطبع برای این درست شده که وسیله تشکیل خاندان و تولید مثل و امثال آن باشد و نکاح موقت صرفا برای آن به مضاری که گفته شد درست شده، -صرفنظر از اینکه مضار بودن آن آثار را قبول نداریم-این ادعا ادعایی است که فسادش بر همه روشن است. </p> <p>و اگر بگوید: نکاح متعه از آنجا که سفاح هست زنا در مقابل نکاح است، در پاسخش می‌گوئیم سفاح به آن معنایی که تو تفسیرش کرده‌ای یعنی-ریختن آب منی در رحم-اعم از زنا است، و هر ریختنی زنا نیست و اگر چنین باشد باید نکاح دائم هم زنا باشد، آنهم نکاحی که منظور از آن ریختن آب منی باشد-و اتفاقا بیشتر ازدواجهای دائم در جوانان به همین منظور انجام می‌شود. </p> <p>و اما اینکه گفت:  (و اگر در متعه برای مرد نوعی احصان و پاکدامنی هست، و نمی‌گذارد در آن ایام مرتکب زنا شود، برای زن هیچ احصانی نیست) از آن حرفهای عجیب و غریب است‌، و دل ما می‌خواست این آقا می‌بود، و از او می‌پرسیدیم: چه تفاوتی بین مرد و زن در این بابت هست، که باعث شده مرد متمتع بتواند با گرفتن متعه پاکدامنی خود را حفظ نموده، خویشتن را از خطر زنا نگه بدارد، ولی زن چنین قصدی نتواند بکند، شما را به خدا این سخن را جز گزافه‌گویی چیز دیگری می‌توان نامید؟. </p> <p>و اما آن شعری که انشا کرد در پاسخش می‌گوئیم: بحث ما یک بحث حقیقی و به منظور پی بردن به حقیقتی از حقایق دینی است، که آثار بسیار مهمی در زندگی دنیا و آخرت بشر بر آن مترتب می‌شود، بحثی است که نباید آن را سرسری گرفت، حال چه اینکه نکاح متعه حرام باشد و چه حلال، در چنین بحثی چه جای استشهاد به شعر است، که پایه و اساس آن خیالبافی است، آری در منطق شعر، باطل شناخته شده‌تر از حق، و گمراهی معروف‌تر از هدایت است، حالا هم که به شعر استشهاد کرد چرا در ذیل روایات گذشته و مخصوصا در ذیل کلام عمر انشا نکرد، که بنا به روایت طبری که گذشت گفت حالا هر کس می‌خواهد برود و به یک مشت (گندم و...) ازدواج کند، و بعد از سه روز هم طلاق بدهد. </p> <p>و آیا منظورش از طعنه چه کسی می‌تواند باشد، و آیا هدفی جز خدا و رسولش که متعه<code class="page" rel="4,479"/> را یا ابتداء و یا به طور امضا تشریع کردند کس دیگری است؟ نه، چون در زمان رسول خدا  (ص) مسلمانان در مرئی و مسمع آن جناب متعه می‌کردند، و در این هیچ شکی نیست. </p> <h3> <span class="title" rel="4_24 4_25 4_23 4_26 4_27 4_28">ضرورت‌ها و موجبات جواز متعه در آغاز، در زمان عمر و پس از او تا زمان حاضر وجود داشته است</span> </h3> <p> حال اگر این شخص-به اصطلاح دانشمند-بگوید رسول خدا (ص) اگر متعه را اجازه داد به خاطر ضرورتی بوده که بر جو آن روز حاکم بوده، و آن تهی دستی عامه مسلمین از یک سو، و مسافرتهای پی در پی برای جنگ از سوی دیگر بود-در روایات هم اشاره‌ای به این ضرورت بود. </p> <p>در پاسخ می‌گوئیم اولا با فرض اینکه متعه در اول اسلام بین مردم معمول بوده، و به نام نکاح متعه، و یا بگو نکاح استمتاع شهرت داشته، دیگر نمی‌توان از اعتراف به دلالت آیه بطور مطلق بر جو از آن طفره رفت، از سوی دیگر هیچ یک از آیات و روایات هم دلالت بر نسخ نداشت، و چنین صلاحیتی در آنها نبود، پس اگر با این حال کسی بگوید حکم جواز متعه بر داشته شده، در دلالت آیه بدون دلیل تاویل کرده، گیرم که حکم اباحه متعه به دلیل آیه نبوده، بلکه رسول خدا (ص) به خاطر مصلحتی که ضرورت آن را به وجود آورده بود متعه را حلال کرد، می‌پرسیم آیا این ضرورت که در زمان رسول خدا (ص) باعث چنین حکمی شد، در آن روز شدیدتر بوده، یا در زمان خلفا که اسلام رو به گسترش نهاده بود، و لشگریان در مشارق و مغارب زمین پراکنده شدند، آنهم نه یک نفر و ده نفر، بلکه در هر ناحیه‌ای هزاران نفر اطراق کرده بودند؟. </p> <p>و چه فرقی می‌تواند باشد بین اوائل خلافت عمر و اواخر آن، که در اوایل خلافت عمر آن ضرورت بوده، ولی در اواخرش برطرف شده؟ اگر فقر بوده، اگر جنگ بوده، اگر غربت بوده، و اگر هر عامل دیگری بوده در اواخر حکومتش نیز بوده، چطور شد ضرورتی که بهانه شما است در عهد رسول خدا (ص) و خلافت ابی بکر و اوائل خلافت عمر و در اواخر حکومت عمر بر طرف شد؟. </p> <p>آیا آن ضرورت که باعث مشروعیت متعه شد امروز در جو اسلام حاضر شدیدتر و عظیم‌تر است، یا در عهد رسول خدا (ص) و ابی بکر و نیمه اول از عهد عمر؟ با اینکه فقر و فلاکت سایه شوم خود را بر همه بلاد مسلمین گسترده، و حکومت‌های استعمارگر و مرتجعین از حکومت‌های اسلامی، که ایادی استعمارگران و فراعنه سرزمین‌های مسلمان نشین هستند خون مسلمانان را مکیده از منابع مالی آنان هیچ رطب و یا بسی را به جای نگذاشته‌اند؟. <code class="page" rel="4,480"/> و از سوی دیگر-همانها که منابع مالی مسلمانان را به یغما می‌بردند برای خواب کردن مسلمین شهوات را در همه مظاهر آن از رادیو و تلویزیون و روزنامه و سینما و غیره ترویج می‌کنند؟ -و در بهترین شکلی که تصور شود آن را زینت می‌دهند؟ و با رساترین دعوتها مسلمانان را به ارتکاب آن دعوت می‌کنند؟ و این بلای خانمان سوز روز به روز شدیدتر و در بلاد و نفوس گسترده‌تر می‌شود تا به جایی که سواد اعظم بشری و نفوس به درد خور اجتماع، یعنی دانشجویان و ارتشیان و کارگران کارخانجات که معمولا جوانهای جامعه‌اند را طعمه خود ساخته؟. </p> <p>و جای شک برای احدی نمانده که آن ضرورتی که جوانان را اینطور به سوی منجلاب فحشا و زنا و لواط و هر داعی شهواتی دیگر می‌کشاند، عمده‌اش عجز از تهیه هزینه زندگی و اشتغال به کارهای موقت است، که نمی‌گذارد در محل کار منزل تهیه کند، تا بتواند نکاح دائم کند، یا مشغول تحصیل علم در غربت است، و یا کارمندی است که به طور موقت در یک محلی زندگی می‌کند، حال چه شده که این ضرورتها در صدر اسلام-با اینکه کمتر و در مقایسه با امروز قابل تحمل‌تر بوده، -باعث حلیت نکاح متعه شد، ولی امروز که بلا خانمانسوزتر، و فتنه عظیم‌تر است مجوز نباشد. </p> <p>مفسر نامبرده سپس می‌گوید متعه با آنچه در قرآن کریم مقرر شده منافات دارد، و حاصل گفتارش این است که آیات سوره مؤمنون که می‌فرماید: <span class="aya" rel="23_5" data-words="1-5">و الذین هم لفروجهم حافظون...</span> حلیت از زنان را منحصر در همسران ساخته، و متعه همسر و زوجه نیست، پس همین آیات مانع از حلال بودن متعه است، این اولا و ثانیا مانع از این است که جمله‌ <span class="aya" rel="4_24" data-words="24-27">فما استمتعتم به منهن</span> شامل متعه بشود، در پاسخش از او می‌پرسیم بالآخره می‌خواهی چه بگویی؟ اگر می‌گویی آیات مؤمنون متعه‌ای را که قبلا حلال بوده-و در آن هیچ شکی نیست-تحریم می‌کند اشکال مکی بودن آیات سوره مؤمنون را چه می‌کنی؟. </p> <p>و در پاسخ از این سؤال که بعد از هجرت در مدینه نیز متعه حلال بوده و فی الجمله مورد عمل قرار می‌گرفته چه جواب می‌دهی، آیا رسول خدا (ص) در مدینه حلال کرده است چیزی را که خدای تعالی قبلا در مکه تحریمش کرده بود؟ که نمی‌توانی چنین پاسخی بدهی، برای اینکه حجیت کلام رسول خدا (ص) تا این حد که احکام قرآن را تغییر دهد مناقض با خود قرآنی است که کلام او را حجت کرده. </p> <p>و یا جواب می‌دهی که تجویز رسول خدا (ص) در مدینه، آیات سوره مؤمنون را که در مکه نازل شده بود نسخ کرد؟ و بعد از نسخ رسول خدا (ص) دو<code class="page" rel="4,481"/> باره قرآن و یا رسول خدا (ص) از آن جلوگیری نمود؟ و در نتیجه آیات سوره مؤمنون بعد از مردن و منسوخ شدن دو باره زنده شد؟ که چنین چیزی را نه کسی گفته و نه می‌توان گفت. </p> <p>و همین خود بهترین شاهد است بر اینکه زن متعه نیز زوجه و همسر آدمی است، و عقد متعه هم عقد نکاح است، و آیات مورد بحث دلالت می‌کند بر اینکه متمتع نیز تزویج و زن خواهی است، و گرنه لازم می‌آید که آیات سوره مؤمنون با تجویز رسول خدا (ص) نسخ شده باشد، پس آیات سوره مؤمنون نیز دلیل بر جواز تمتع است، نه دلیل بر حرمت آن، زیرا تمتع نیز نوعی تزویج و متعه نیز نوعی زوجه است. </p> <p>و به بیانی دیگر آیات سوره مؤمنون و سوره معارج که می‌فرماید: <span class="aya" rel="23_5-6" data-words="1-8">و الذین هم لفروجهم حافظون، إلا علی أزواجهم...</span> قوی‌ترین دلالت را بر حلیت متعه دارد، و دلالتش بر این حلیت قوی‌تر از سایر آیات است، چون علمای اسلام همگی اتفاق دارند بر اینکه این آیات محکم است، و نسخ نشده و در مکه هم نازل شده و این به حسب نقل از ضروریات است که رسول خدا (ص) متعه را جایز دانسته، و اگر زن متعه زوجه نبود به طور قطع و وضوح تجویز رسول خدا (ص)، نسخ این آیات بود، و با علم و اتفاق علما بر اینکه این آیات نسخ نشده نتیجه می‌گیریم پس تمتع هم زوجیت مشروع است، و وقتی دلالت آیات مؤمنون و معارج بر تشریع متعه تمام شد، هر حدیثی که ادعا شود که این حدیث نهی رسول خدا  (ص) است از متعه، آن حدیث هم فاسد خواهد بود، برای اینکه مخالف با قرآن و مستلزم نسخ قرآن است، و ما ماموریم حدیثی را که مخالف قرآن باشد به دیوار بکوبیم، و نسخ نشدن آیات، مورد اتفاق علمای اسلام است. </p> <p>و بهر حال پس زن متمتع بها، بر خلاف گفته این مفسر زوجه آدمی است و عقد متعه هم مصداقی از عقد نکاح است، -در نتیجه هر آیه‌ای که نکاح را حلال بداند شامل متعه نیز می‌شود-، و برای خواننده همین دلیل کافی است که در همه روایاتی که اخیرا از نظرش گذشت در لسان صحابه و تابعین، از متعه به عبارت نکاح تعبیر کرده بودند، حتی در لسان شخص عمر بن خطاب، و حتی در همان روایاتی که نهی او را از متعه حکایت می‌کرد، مانند روایت بیهقی که خطبه عمر را نقل می‌کرد، و روایت مسلم از ابی نضره متعه را نکاح نامید، و گفت:  (و از نکاح این زنان دست بردارید)، حتی در روایت کنز العمال از سلیمان بن یسار هم که لفظ نکاح آمده ولی صریح در ادعای ما نیست، اگر دقت شود معلوم می‌شود در آن نیز کلمه نکاح را در متعه استعمال کرده، و متعه را نوعی نکاح دانسته، چون می‌گوید: روشن سازید تا<code class="page" rel="4,482"/> نکاح‌ از سفاح مشخص شود یعنی نکاح دائم از سفاح-زنا-مشخص است، همین را انجام دهید، و اما متعه مشخص نیست پس از متعه کردن خودداری کنید دلیل بر این معنا جمله:  (بینوا) روشن سازید-است. </p> <p>و سخن کوتاه اینکه نکاح بودن متعه و زوجه بودن زن متعه شده در عرف قرآن و لسان مسلمین صدر اول (از صحابه و تابعین) جای هیچ تردید نیست، و اگر بعد از عصر اول به تدریج لفظ نکاح و تزویج-متعین در نکاح دائم شده، به خاطر نهی عمر از متعه و منسوخ شدن این سنت در بین مردم بوده، در نتیجه در همه این ادوار تاریخ دو کلمه نامبرده جز عقد دائم مصداقی نداشته‌اند، و قهرا کار به جایی رسیده که مانند سایر حقایق متشرعه هر جا این دو لفظ استعمال می‌شود عقد دائم به ذهن متبادر می‌شود. </p> <p>از همین جا روشن می‌شود که گفتار دیگرش تا چه حد ساقط و بی‌اعتبار است، او می‌گوید (از خود شیعه نقل شده که احکام زوجیت و لوازم آن را بر متعه مترتب نمی‌کنند). </p> <p>از ایشان می‌پرسیم منظورت از زوجیت چیست؟ اگر زوجیت در عرف قرآن است که شیعه همه احکام زوجیت را بدون استثنا بر زوجیت موقت بار می‌کند، و اگر منظورت زوجیت در عرف متشرعه است همانطور که قبلا گفتیم البته شیعه احکام زوجیت را بر آن بار نمی‌کند، و محذوری هم ندارد، -یعنی ارث بین زن و شوهر و حق همخوابگی در چهار ماه یک بار و وجوب نفقه و غیره را در متعه جاری نمی‌کند. و اما اینکه گفته است، و این خود قطعی است از شیعه به اینکه جمله: <span class="aya" rel="4_24" data-words="21-23">محصنین غیر مسافحین</span> شامل آن کسی نمی‌شود که با داشتن متعه، زنا می‌کند، و او را سنگسار نمی‌کنند، و همین خود تناقض گویی از شیعه است. </p> <p>جوابش این است که ما در تفسیر جمله نامبرده در سابق گفتیم ظاهر این جمله بدان جهت که شامل ملک یمین نیز می‌شود، این است که مراد از احصان، احصان عفت است نه احصان ازدواج، و به فرضی که مراد از آن احصان ازدواج باشد آیه شامل نکاح متعه نیز می‌شود، و اگر مردی را که با داشتن زن متعه زنا می‌کند سنگسار نمی‌کنند، از این بابت نیست که چنین مردی زوجه ندارد، بلکه از این بابت است که دلیلی از ناحیه سنت حکم سنگسار را بیان کرده و یا تخصیص زده، مانند سایر احکام زوجیت یعنی میراث و نفقه و طلاق و حرمت بیش از چهار داشتن، علاوه بر اینکه حکم سنگسار اصلا قرآنی نیست، و دلیلش تنها سنت است. </p> <p>توضیح اینکه آیات احکام اگر بگوئیم در مقام اهمال و کلی‌گویی است، چون می‌خواهد اصل تشریع را بیان کند، نه خصوصیات و شرایط آن را، در این صورت قیودی که از<code class="page" rel="4,483"/> ناحیه سنت برای آن احکام می‌رسد صرفا جنبه بیان و شرح را دارد، نه تخصیص و تقیید، و اگر بگوئیم عمومیت و اطلاق دارند آن گاه قیودی که از ناحیه سنت برای آن احکام می‌رسد نسبت به کلیات احکام مخصص، و نسبت به اطلاقات آن مقید است، و چنین چیزی نه تناقض است، و نه چنین دو دلیلی با هم منافات دارند، که تفصیل این مساله در علم اصول آمده است. </p> <p>و این آیات یعنی آیات ارث، و طلاق و نفقه مانند سایر آیات احکام بدون تخصیص و تقیید نیست، آیات ارث و طلاقش در زن مرتد تخصیص خورده، چنین زنی نه ارث می‌برد و نه در جدا شدن از شوهر طلاق می‌خواهد، و آیات طلاقش در موردی که عیبی در مرد و یا زن کشف شود که مجوز فسخ عقد باشد تخصیص خورده و نیازی به رضایت طرف در طلاق ندارد، بلکه عقد را فسخ می‌کند، و دلیلی که نفقه زن را واجب کرده در هنگام نشوز زن تخصیص خورده، و در چنین حالی مرد می‌تواند نفقه زن را ندهد، حال با این همه تخصیص چرا در مورد عقد متعه تخصیص نخورد، و مرد دارای زن متعه اگر زنا کرد از حکم سنگسار خارج نشود؟. </p> <p>پس بیاناتی که زناشویی متعه را از حکم میراث و طلاق و نفقه-و سنگسار-خارج می‌سازد، یا مخصص آیات احکام نامبرده است، و یا مقید آنها، و این معنا هیچ منافاتی ندارد، با اینکه الفاظ-تزویج-نکاح-احصان-و امثال اینها از نظر حقیقت متشرعه متعین در نکاح دائم، و از نظر حقیقت شرعیه اعم از دائم و موقت باشد، پس اصلا محذوری که او توهم کرده در کار نیست، مثلا وقتی فقیه می‌گوید: اگر مرد زناکار محصن باشد یعنی با داشتن زوجه زنا کرده باشد باید سنگسار شود، ولی اگر زن متعه داشته باشد سنگسار نمی‌شود، چون محصن نیست چنین فقیهی کلمه (محصن) را اصطلاح کرده بر دوام نکاح، که آثاری چنین و چنان دارد، و این منافات ندارد با اینکه احصان در عرف قرآن، هم در نکاح دائم باشد و هم در نکاح موقت (متعه)، و هر یک از این دو احصان آثار خاص به خود را داشته باشد. </p> <p>و اما اینکه از بعضی نقل کرده که گفته‌اند شیعه در متعه قائل به عده نیست، و زنی که متعه می‌شود لازم نیست عده نگه دارد، افترایی است واضح که به شیعه بسته‌اند، زیرا کتب شیعه هر چه هست در دسترس عموم مسلمین است، این متون روایی و جوامع حدیث شیعه است، و این کتب فقهی آنان که مملو است از اینکه عده زن متعه دو حیض است، و در این کتاب در همین بحث چند روایت از طرق شیعه از ائمه اهل بیت (علیهم السلام) نقل کردیم، که عده زن متعه را دو حیض دانسته بودند. </p> <p>مفسر نامبرده سپس می‌گوید: و اما احادیث و آثاری که در این باب روایت شده، مجموعش دلالت می‌کند بر اینکه رسول خدا (ص) در بعضی از جنگها متعه را<code class="page" rel="4,484"/> برای اصحابش مباح کرد و سپس از آن نهی فرمود، و دوباره در یک و یا دو نوبت تجویز کرد، و در آخر برای همیشه از آن نهی فرمود. </p> <p>و نیز دلالت می‌کند بر اینکه آنجا که تجویز کرد برای این بود که اطلاع یافت از اینکه اجتناب از زنا برای اصحاب بسیار دشوار است، چون از همسرانشان دور افتاده‌اند، معلوم می‌شود تجویز متعه، تجویز زنایی خفیف بوده، زیرا هر چه باشد در متعه عقدی خوانده می‌شود، این کجا که مرد گرفتار عزوبت، زنی بی‌مانع را برای مدتی موقت نکاح کند و هم چنان با او سر ببرد، تا مدتش سر آید، و آن کجا که مرتکب زنا شود و امروز با یک زن و فردا با زنی دیگر و هر روز با هر زنی که بتواند او را به سوی خود جلب نماید جمع شود؟ البته زنای اول خفیف‌تر است. </p> <p>مؤلف قدس سره: البته اینکه گفته از مجموع روایات بر می‌آید که رسول خدا (ص) متعه را در بعضی از جنگها تجویز کرده، و سپس از آن نهی، و دو نوبت یا یک نوبت دیگر ترخیص نموده، و در آخر برای همیشه تحریم کرده، با روایاتی که از نظر خواننده گذشت (صرف نظر از اختلافی که در آنها هست) تطبیق نمی‌کند، خواننده عزیز می‌تواند یک بار دیگر به این روایات که بیشترش را نقل کردیم مراجعه کند، آن وقت خواهد دید که مجموع روایات، گفتار این مفسر را کلمه به کلمه تکذیب می‌کند،  (زیرا اولا رسول خدا <em>ص</em> ، تجویز نکرد، بلکه قرآن کریم آن را تجویز کرد، و ثانیا تجویز، منحصر در جنگ نبود، به شهادت اینکه زبیر بن عوام دختر ابی بکر را در جنگ متعه نکرد، و ثالثا نه تنها در چند نوبت از آن نهی نفرمود، بلکه هیچ نهیی از آن جناب در باب متعه صادر نشد، و همه روایات، و محدثین اتفاق دارند که نهی تنها از ناحیه عمر بود تا چه رسد به اینکه گفت در آخر برای همیشه آن را تحریم کرد. و رابعا کلام عمر بن خطاب ادعای این مفسر را تکذیب می‌کند چون عمده دلیل آقایان گفتار عمر است و عمر در گفتار خود اعتراف کرده که، متعه در زمان رسول خدا  (ص) حلال بوده) <em>مترجم</em> . </p> <p>آن گاه می‌گوید، اهل سنت معتقد است که متعه یک بار و یا دو بار تجویز شد، به طوری که ذهن مردم آماده منع تدریجی آن بشود و در آخر یک سره منع شد اما این منع تدریجی تفاوت زیادی با منع قطعی از زنا نداشته همانطور که شرب خمر به تدریج تحریم شد، چون دو عمل فاحشه یعنی شرب خمر و زنا در جاهلیت شایع بود، چیزی که هست زنا در بین کنیزان شایع بود، و متعه در بین زنان آزاد رایج. </p> <p>مؤلف قدس سره: اما اینکه گفته منع در متعه به تدریج صورت گرفته (البته تدریجی که قریب به منع قطعی از زنا بود)، حاصل گفتارش این است که متعه در نظر مردم آن روز نوعی<code class="page" rel="4,485"/> زنا بوده، و مانند سایر انواع زنا در دوران جاهلیت شایع بوده است‌، و رسول خدا (ص) منع از زنا را به تدریج، و با ملایمت انجام داد، تا مردم آن را بپذیرند، لذا در اول، زنای بدون عقد را که نوعی از زنا بود منع کرد، و زنای متعه را باقی گذاشت، و پس از مدتی آن را هم منع کرد، و دوباره تجویزش کرد، تا بتواند برای همیشه از آن نهی کند. </p> <p>و به جان خودم سوگند، که این نوع بازی کردن با احکام و تشریفات پاک دینی، بدترین نوع بازی‌گری است، که کسی به خاطر اینکه عقیده فاسد خود را به کرسی بنشاند اینگونه قوانین دین مبین اسلام را که خدا جز طهارت مردم و اتمام نعمت بر امت به وسیله آن هیچ غرضی نداشته به بازی بگیرد. </p> <p>اولا نسبت دادن منع و سپس تجویز و دوباره منع و بار دیگر ترخیص در مساله متعه به رسول خدا (ص) با فرض اینکه به قول خود این مفسر و اصرارش، آیات سوره معارج و مؤمنون (آنجا که می‌فرماید: <span class="aya" rel="23_5" data-words="1-5">و الذین هم لفروجهم حافظون...</span> مساله متعه را نسخ کرده، -و صرفنظر از آن اشکال که گفتیم آیات مکی نمی‌تواند احکام نازل شده در مدینه را نسخ کند)، معنایش این است که رسول خدا (ص) یک بار با ترخیص خود آیات نامبرده، و سپس همین نسخ را با منع خود نسخ کرده: آیات نامبرده را محکم ساخته، و بار دیگر آن را نسخ و بار دیگر محکم کرده باشد. </p> <p>آیا چنین نسبتی به رسول خدا (ص) دادن نسبت بازی‌گری با آیات خدا به آن جناب نیست؟ !. </p> <p>و ثانیا آیاتی که در کتاب خدای تعالی از زنا نهی می‌کند، همگی صریح در تحریم است، و هیچ بویی از تدریج در آنها احساس نمی‌شود، از آن جمله آیه شریفه زیر است که می‌فرماید: <span class="aya" rel="17_32" data-words="1-10">و لا تقربوا الزنی إنه کان فاحشة و ساء سبیلا</span><span class="footnote" rel="1" title="وسائل الشیعه کتاب نکاح">*</span>، و چه لسانی صریح‌تر از این زبان، و این آیه در مکه نازل شده و اتفاقا در بین آیاتی قرار دارد که از بدیها نهی می‌کند، و همچنین آیه شریفه: <span class="aya" rel="6_151" data-words="1-7">قل تعالوا أتل ما حرم ربکم علیکم</span>... <span class="aya" rel="6_151" data-words="25-34">و لا تقربوا الفواحش ما ظهر منها و ما بطن</span><span class="footnote" rel="2" title="الدر المنثور ج ۲ ص ۱۴۱">*</span>. </p> <p><span class="phrase">که با در نظر گرفتن اینکه کلمه <em rel="fa_4_25_43-43" data-sentence="30:862">الفواحش</em> جمع و دارای الف و لام است، و چنین جمعی افاده استغراق و عمومیت می‌کند یعنی نهی در آیه تمامی مصادیق فاحشه و زنا را فرا می‌گیرد، و     <code class="page" rel="4,486"/> با در نظر گرفتن این که آیه شریفه در مکه نازل شده، دیگر جایی برای تحریم تدریجی چنانی باقی نمی‌ماند، و همچنین آیه: <span class="aya" rel="7_33" data-words="1-11">قل إنما حرم ربی الفواحش ما ظهر منها و ما بطن</span><span class="footnote" rel="1" title="تفسیر عیاشی ج ۱ ص ۲۳۵ حدیث ۹۳ ط تهران المکتبة العلمیة الاسلامیه">*</span> که در مکه نازل شده، و آیه: <span class="aya" rel="23_5-7" data-words="1-22">و الذین هم لفروجهم حافظون، إلا علی أزواجهم أو ما ملکت أیمانهم فإنهم غیر ملومین، فمن ابتغی وراء ذلک فأولئک هم العادون</span><span class="footnote" rel="2" title="الدر المنثور ج ۲ ص ۱۴۱">*</span> که هر دو سوره در مکه نازل شده، و این آیات طبق گفته این شخص متعه را مثل سایر اقسام زنا تحریم کرده.</span> </p> <p>پس تمامی آیاتی که از زنا نهی می‌کند و هر فاحشه را تحریم می‌نماید، اینها بود که دیدید و همه آنها در مکه نازل شده‌اند، و بطور صریح و روشن زنا را تحریم کرده‌اند، پس آن تحریم تدریجی کجا است؟ نکند منظورش این باشد که بگوید-هم چنان که لازم صریح گفتارش که گفت (آیات مؤمنون دلالت بر حرمت متعه دارد) این است که خدای تعالی متعه را یکباره و قطعی تحریم کرده باشد، -نه به تدریج-، و با این حال رسول خدا (ص) عملا منع خدا را به تدریج یعنی بعد از چند بار رخصت به مردم رسانیده، و به خاطر اینکه مردم آن را بهتر بپذیرند مداهنه و سستی کرده باشد، با اینکه خدای تعالی عینا در باره همین صفت یعنی مداهنه کردن با مردم تشدید کرده، و فرموده بود: <span class="aya" rel="17_73-75" data-words="1-39">و إن کادوالیفتنونک عن الذی أوحینا إلیک لتفتری علینا غیره و إذا لاتخذوک خلیلا (73)، و لو لا أن ثبتناک لقد کدت ترکن إلیهم شیئا قلیلا (74)، إذا لأذقناک ضعف الحیاة و ضعف الممات ثم لا تجد لک علینا نصیرا</span><span class="footnote" rel="3" title="الدر المنثور ج ۲ ص ۱۴۱">*</span>، و ثالثا این ترخیصی که شما به رسول خدا (ص) نسبت می‌دهید (که هر چند یک بار در باره متعه کرد) به چه معنا بوده، آیا حلیت آن را از پیش خود و بدون دستور خدای تعالی تشریع کرده، یعنی قانونا آن را حلال دانسته؟ که فرض شما این است که متعه زنا است و فاحشه است، و معنای حلال کردن زنا مخالفت صریح آن جناب، با خدای تعالی است، و حال آنکه او (که صلوات خدا بر او باد) معصوم به عصمت خدایی بوده و اگر با دستور خدای تعالی تشریع کرد، معنایش این است که خدا امر به فحشا کرده باشد، و حال آنکه       <code class="page" rel="4,487"/> خدای تعالی برای پیش گیری از چنین احتمالی پیامبرش را صریحا خطاب کرده و فرموده: <span class="aya" rel="7_28" data-words="13-18">قل إن الله لا یأمر بالفحشاء</span><span class="footnote" rel="1" title="الدر المنثور ج ۲ ص ۱۴۰">*</span> و اگر این ترخیص توأم با تشریع حلیت بوده، دیگر زنا و فاحشه نخواهد بود، بلکه سنتی است مشروع، و دارای حدودی محدود و محکم، و مانند نکاح دائم مهریه و عده دارد از اختلاط نطفه‌ها و اختلال انساب جلوگیری می‌کند، دیگر هیچ ربطی به زنا و سایر طبقات حرام ندارد، و دیگر چه معنا دارد که چنین ازدواجی را فاحشه بنامند، با اینکه فاحشه عبارت است از هر عمل زشتی که جامعه آن را قبیح می‌داند، چون تجاوز از حدود و اخلال مصالح عامه است، و نمی‌گذارد جامعه به تحصیل حوائج ضروری زندگی خود قیام نماید. </p> <p>و رابعا-این سخن، که متعه خود نوعی زنا در ایام جاهلیت بوده، جعلی است که وی در تاریخ کرده و دروغی از پیش خود ساخته، که هیچ مدرک تاریخی ندارد، چون از این سخن در کتب تاریخ نه عینی هست و نه اثری، بلکه متعه سنتی است که اسلام آن را ابتکار کرد، و اصلا در جاهلیت نبوده، و تسهیلی است که خدای تعالی بر این امت نمود، تا به این وسیله حاجت خود را برآورند، و از انتشار زنا و سایر فواحش جلوگیری شود، اما هزار حیف که نگذاشتند این سنت زنده نگه داشته شود، و اگر زنده می‌ماند حکومت‌های اسلامی در امر زناکاری و سایر فواحش، این اغماضی که می‌بینیم نمی‌کردند، و با وضع سنت‌های قانونی  (که بعدا باب شد) دنیا مالا مال از فساد و وبال نمی‌شد. </p> <p>و اما اینکه گفت:  (چون دو عمل فاحشه یعنی شرب خمر و زنا در جاهلیت شایع بود، منتها زنا در بین کنیزان شایع بود، و متعه در بین زنان آزاد)، ظاهرش این است که منظورش از دو فاحشه، زنا و شرب خمر است، و درست هم هست. </p> <p>اما اینکه گفت زنا در کنیزان شایع بوده، نه در زنان آزاد، سخنی است بی اصل، که وی آن را اساس گفتار خود قرار داده، برای اینکه شواهد تاریخی مختلف که در زوایای تاریخ هست خلاف این سخن را تایید می‌کند، مخصوصا اشعاری که در این باب سروده شده، مهمترین شاهد گفتار ما است، در روایت ابن عباس نیز گذشت که اهل جاهلیت زنای در خلوت را هیچ زشت نمی‌دانست، تنها زنای علنی را تقبیح می‌کرد. </p> <p>دلیل دیگری که گفتار ما و خلاف گفته این مفسر را اثبات می‌کند مساله مرافعه بر سر پسران و مساله پسرخواندگی است، چون ادعای اینکه فلان بچه پسر من است صرف نامگذاری   <code class="page" rel="4,488"/> و نسبت نبوده، بلکه منظور این بوده که با ملحق کردن فلان پسر به خود نیروی خود را تقویت کنند، و جمعیت خانواده خود را-علیه دشمن-بیشتر سازند، و برای اثبات ادعای خود استناد می‌کردند، به اینکه من با مادر این پسر زنا کرده‌ام، حتی از این استناد در مورد زنان شوهردار نیز پروایی نداشتند، و اما کنیزان مورد رغبت مردان و مخصوصا اقویای آنان نبودند، و زنای با کنیزان و معاشقه و اختلاط با آنان را عیب و ننگ می‌دانستند، و تنها کاری که با کنیزان می‌کردند این بود که آنان را در اختیار سایرین می‌گذاشتند، تا زنا بدهند، و برای مولای خود پول بیاورند. </p> <p>دلیل بر این گفته ما داستانهایی است که در کتب سیر و آثار در خصوص الحاق آمده مانند قصه معاویه پسر ابو سفیان، که زیاد بن ابیه را به پدر خود ابو سفیان ملحق کرد، و ادعا کرد که پدر من با مادر وی زنا کرده، و وی فرزند پدر من است، و بر ادعای خود شهودی را هم اقامه کرد، و از این قبیل قصه‌هایی که نقل شده. </p> <p>بله چه بسا استشهاد شود بر گفته آن مفسر-که زنای با احرار در جاهلیت اندک بوده- به گفتار هند-جگر خوار-به رسول خدا (ص) هنگامی که می‌خواست با آن جناب بیعت کند، وی در آن حال گفته بود: مگر زن آزاد زنا می‌دهد؟ لیکن این استشهاد درست نیست، زیرا اگر او چنین سخنی را گفته باشد، دلیل بر گفتار آن مفسر نمی‌شود، چون در آن هنگام هند غیر این سخن را نمی‌توانسته بگوید، اگر به راستی بخواهیم هند را بشناسیم، باید بدیوان حسان بن ثابت مراجعه نموده در اشعاری که وی بعد از جنگ بدر و احد در هجو هند سروده دقت کنیم، تا حقیقت برای ما کشف شود، و این مفسر از اشتباه در آید. </p> <p>وی سپس به خلاصه گیری از احادیث و رفع تعارضی که به نظرش رسیده پرداخته، و آن گاه می‌گوید: در منطق اهل سنت دلیل عمده بر حرمت متعه سه دلیل است، اول همان که توجه کردید، گفتیم جواز متعه با صریح و حد اقل با ظاهر قرآن یعنی آیاتی که مربوط به احکام نکاح و طلاق و عده است منافات دارد. </p> <p>دوم با احادیثی که بر حرمت همیشگی آن تصریح می‌کند. </p> <p>و سوم نهی عمر از آن است که وی در منبر در حضور عامه مسلمین به تحریم خود اشاره کرد، و صحابه که پای منبر نشسته بودند تحریم او را امضا نموده احدی اعتراض نکرد، و معلوم است که اگر متعه حلال بوده و عمر حلال خدا را حرام کرده بود صحابه ساکت نمی‌شدند، و با اینکه می‌دانیم هر جا از او اشتباه می‌دیدند تذکر می‌دادند در چنین مساله‌ای دست از او بر نمی‌داشتند، و حاضر نبودند او را بر کار منکرش بدون نهی از منکر باقی بگذارند. <code class="page" rel="4,489"/> و در آخر این نظریه را اختیار می‌کند: که اگر عمر متعه را تحریم کرد به اجتهاد خودش نبوده حتما به دلیلی بوده که از ناحیه رسول خدا (ص) در دست داشته، و اگر گفته: من متعه را تحریم می‌کنم منافات ندارد که رسول خدا (ص) تحریمش کرده باشد، چون عمر تحریم رسول خدا (ص) را برای مردم بیان کرده، و یا تحریم رسول خدا (ص) را اجرا نموده، پس صحیح بوده که بگوید: من آن را تحریم می‌کنم، همانطور که می‌گوییم شافعی شراب کشمش را تحریم کرده و ابو حنیفه حلالش ساخته است. مؤلف قدس سره: اما جواب دلیل اول و دومش را در چند سطر قبل دادیم، و حقیقت امر را به بیانی که روشن‌تر از آن نباشد روشن ساختیم، و اما وجه سوم جوابش این است که تحریم عمر چه به اجتهاد بوده، و چه به تحریم رسول خدا (ص) که این مفسر ادعا می‌کند، و چه اینکه سکوت صحابه از هیبتی باشد که از او می‌بردند، و یا ترسی بوده که از تهدید او داشته‌اند، و چه اینکه بر خلاف شرع بوده که او را نهی از منکر نکرده‌اند، و چه از این بابت بوده که‌ اگر اعتراض می‌کردند مردم نمی‌پذیرفتند، -که روایات وارده از علی و جابر و ابن مسعود و ابن عباس بر این معنا دلالت دارد، -به هر حال تحریم عمر و سوگند خوردنش بر اینکه هر کس این کار را بکند سنگسارش می‌کنم، هیچ تاثیری در دلالت آیه: <span class="aya" rel="4_24" data-words="24-27">فما استمتعتم به منهن</span> بر حلیت متعه ندارد، و این حلیت با هیچ آیه و روایتی از بین نمی‌رود، چون دلالت آیات و محکم بودن آن آیات چیزی است، که هیچ شکی در آن و غبار تردیدی بر آن نیست. </p> <p>عجیب اینجا است که با چنین حالی بعضی از نویسندگان از اصل منکر مساله متعه در اسلام شده، گفته‌اند: این قسم زناشویی از سنت‌های جاهلیت بوده، و اصلا داخل اسلام نشد تا بیرون کردنش از اسلام احتیاج به تحریم عمر و یا نسخ آن به وسیله آیات کتاب خدا و یا سنت رسول خدا (ص) باشد، و اصلا مسلمانان متعه را نمی‌شناسند، و در هیچ کتابی به جز کتب شیعه دیده نمی‌شود. </p> <p>مؤلف قدس سره: بله اگر انسان از کتاب خدا و از احادیث و از اجماع امت و تاریخ چشم بپوشاند می‌تواند به این صورت اقوال مسلمین در این مساله را واژگونه سازد، و بگوید اصلا متعه داخل اسلام نشده با اینکه متعه در زمان رسول خدا (ص) سنت قائمه‌ای بوده، و عمر در زمان خلافتش از آن نهی کرده، و یا نهی رسول خدا (ص) را اجرا نموده، و جمعی نهی او را از راه نسخ شدن آیه استمتاع به وسیله آیاتی دیگر و یا به وسیله نهی رسول خدا (ص) توجیه کرده‌اند، و عده بسیاری از اصحاب و جمعیت بسیاری<code class="page" rel="4,490"/> از تابعین از فقهای حجاز و یمن و غیر ایشان مخالفت نموده، حتی مثل ابن جریح کسی که خود یکی از ائمه حدیث است، آن قدر در متعه گرفتن مبالغه داشت، که هفتاد زن را متعه گرفت (به ترجمه ابن جریح در کتاب تهذیب التهذیب و میزان الاعتدال مراجعه فرمائید)، و مثل مالک امام مالکی‌ها یکی از امامان چهارگانه حدیث،  (برای آگاهی بیشتر از اقوالی که در باب متعه هست و بحث‌های فقهی و کلامی، به کتبی که اساتید فن از قدما و متاخرین و مخصوصا کتبی که در عصر حاضر بعضی از اهل نظر در خصوص این مساله نوشته‌اند مراجعه کنید). </p> <p>با این حال متاخرین از اهل تفسیر به کلی مساله متعه را مسکوت گذاشته، آیه متعه را به نکاح دائم تفسیر کرده‌اند، البته خواسته‌اند چنین کنند، ولی مگر ممکن است؟ و از مساله متعه تنها گفته‌اند: سنتی بوده که رسول خدا (ص) آن را باب کرد، و سپس به وسیله حدیث خود آن جناب نسخ شد، و سپس در این اواخر در صدد بر آمدند بگویند اصلا متعه یکی از انواع زنای جاهلیت بوده، و رسول خدا (ص) یکی دو بار آن را جایز کرد و در آخر برای ابد از آن نهی فرمود، تا اینکه نوبت رسید به همین آقای اخیر که بگوید اصلا متعه زنایی است جاهلی محض، و اصلا در اسلام وارد نشده، الا آنچه که در کتب شیعه آمده، و خدا داناتر است، که از این به بعد بر سر مساله متعه چه بیاورند. </p> <p>و یکی از سخنان عجیبی که در مورد متعه گفته شده سخن زجاج است، که در ذیل آیه متعه گفته است: قومی در معنای این آیه مرتکب غلط بسیار بزرگی شده‌اند، چون بسیار جاهل بوده‌اند، و آن این است که جمله‌ <span class="aya" rel="4_24" data-words="24-27">فما استمتعتم به منهن</span> نظر به متعه دارد، متعه‌ای که اهل علم همه اجماع دارند بر اینکه حرام است، آن گاه اضافه کرده که معنای استمتاع همان نکاح است، و من متحیرم که کجای گفتار زجاج را اصلاح کنم، آیا به این قسمتش بپردازم، که امثال ابن عباس و ابی و غیره را جاهل به علم لغت دانسته؟ و یا این ادعایش را که هر کس متعه را حرام بداند عالم است، و همه علما بر حرمت آن اجماع دارند؟، و یا این دعویش را که خود را اهل خبره به لغت می‌داند، و در عین حال استمتاع را به معنای نکاح گرفته است!. </p> <h3>بحث علمی‌ <span class="title" rel="4_23 4_24 4_25 4_26 4_27 4_28"> (در باره انتقال نسب و قرابت از طریق زنان، در اسلام) </span> </h3> <p> رابطه نسب و خویشاوندی-یعنی همان رابطه‌ای که یک فرد از انسان را از جهت ولادت و اشتراک در رحم به فرد دیگر مرتبط می‌سازد، -اصل و ریشه رابطه طبیعی و تکوینی در پیدایش شعوب و قبائل است، و همین است که صفات و خصال نوشته شده در خونها را با<code class="page" rel="4,491"/> خون به هر جا که او برود می‌برد، مبدأ آداب و رسوم و سنن قومی هم همین است، این رابطه است که وقتی با سایر عوامل و اسباب مؤثر مخلوط می‌شود، آن آداب و رسوم را پدید می‌آورد. </p> <p>و مجتمعات بشری چه مترقیش و چه عقب مانده‌اش یک نوع اعتنا به این رابطه دارند، که این اعتنا در بررسی سنن و قوانین اجتماعی فی الجمله مشهود است، نظیر قوانین نکاح وارث و امثال آن، و این جوامع در عین اینکه این اعتنا را دارند، با این همه همواره در این رابطه یعنی رابطه خویشاوندی دخل و تصرف نموده، زمانی آن را توسعه می‌دهند، و زمانی دیگر تنگ می‌کنند، تا ببینی مصلحتش که خاص مجتمع او است چه اقتضا کند، هم چنان که در مباحث گذشته از نظر شما گذشت، و گفتیم غالب امتهای سابق از یک سو اصلا برای زن قرابت رسمی قائل نبودند، و از سوی دیگر برای پسر خوانده قرابت قائل می‌شدند، و فرزندی را که از دیگری متولد شده به خود ملحق می‌کردند، هم چنان که در اسلام نیز این دخل و تصرف‌ها را می‌بینیم، قرابت بین مسلمان و کافر محارب را از بین برده، شخص را که کافر است فرزند پدرش نمی‌داند که ارث پدر را به او نمی‌دهد، و نیز پسر فرزندی را منحصر در بستر زناشویی کرده، فرزندی را که از نطفه مردی از راه زنا متولد شده فرزند آن مرد نمی‌داند، و از این قبیل تصرفات دیگر. </p> <p>و از آنجایی که اسلام بر خلاف جوامعی که بدان اشاره شد برای زنان قرابت قائل است، و بدان جهت که آنان را شرکت تمام در اموال و حریت کامل در اراده و عمل داده که توضیح آن را در مباحث گذشته شنیدی، در نتیجه پسر و دختر خانواده در یک درجه از قرابت و رحم رسمی قرار گرفتند، و نیز پدر و مادر و برادر و خواهر و جد و جده و عمو و عمه و دایی و خاله به یک جور و به یک درجه خویشاوند شدند، و خود به خود رشته خویشاوندی و عمود نسب از ناحیه دختران و پسران نیز به درجه‌ای مساوی، پائین آمد یعنی همانطور که پسر پسر، پسر انسان بود پسر دختر نیز پسر انسان شد و همچنین هر چه پائین‌تر رود، یعنی نوه پسر انسان، با نوه دختر انسان به یک درجه با انسان مرتبط شدند، و همچنین در دختران یعنی دختر پسر و دختر دختر آدمی به طور مساوی دو دختر آدمی شدند، و احکام نکاح و ارث نیز به همین منوال جاری شد،  (یعنی همانطور که فرزندان طبقه اول آدمی دختر و پسرش ارث می‌برند، فرزندان طبقه دومش نیز ارث می‌برند، و همانطور که ازدواج با دختر حرام شد، ازدواج با دختر دختر نیز حرام شد). </p> <p>و ما در سابق گفتیم که آیه تحریم که می‌فرماید: <span class="aya" rel="4_23" data-words="1-5">حرمت علیکم أمهاتکم و بناتکم</span> بر این معنا دلالت دارد، و لیکن متاسفانه دانشمندان اسلامی گذشته ما، در این مساله و نظایر<code class="page" rel="4,492"/> آن که مسائلی اجتماعی و حقوقی است کوتاهی کرده‌اند، و خیال کرده‌اند صرفا مساله‌ای لغوی است، به مراجعه و ارجاع به لغت خود را راحت می‌کردند، و گاهی بر سر معنای لغوی نزاعشان شدید می‌شد، عده‌ای معنای مثلا کلمه (ابن) را توسعه می‌دادند، و بعضی دیگر آن را تنگ می‌گرفتند، در حالی که همه آن حرفها از اصل خطا بود. </p> <p>و لذا می‌بینیم بعضی از آن علما گفته‌اند: آنچه ما از لغت در معنای بنوت (پسر بودن) می‌فهمیم، این است که باید از نسل پسر ما متولد شده باشد، اگر پسری از دختر ما و یا از دختر زاده ما متولد شده باشد، از نظر لغت پسر ما نیست، و از ناحیه دختر ما هر چه متولد شود (چه پسر و چه دختر) ملحق به پدر خودشان-یعنی داماد ما-می‌شوند، نه به ما که جد آنها هستیم، عرب جد امی را پدر و جد نمی‌داند، و دختر زادگان را فرزندان آن جد نمی‌شمارد، و اما اینکه رسول خدا (ص) در باره حسن و حسین (علیهما السلام) فرمود: این دو فرزند من امام امتند، چه قیام کنند و چه قیام نکنند، و نیز در مواردی دیگر آن دو جناب را پسران خود خوانده، از باب احترام و تشریف بوده، نه اینکه به راستی دختر زادگان آن جناب فرزندان او باشند، آن گاه همین آقا برای اثبات نظریه خود شعر شاعر را آورده که گفت: <span class="poem"> (بنونا بنو ابنائنا و بناتنا / بنوهن ابناء الرجال الأباعد) </span>  (یعنی پسران ما تنها پسرزادگان مایند و اما دختران ما پسرهاشان پسران مردم غریبه و بیگانه‌اند) نظیر این شعر بیت دیگر است که گفته: <span class="poem"> (و انما امهات الناس اوعیة / مستودعات و للانساب آباء) </span>  (یعنی مادران برای نسل بشر جنبه تخمدان و محفظه را دارند، و نسل بشر تنها به پدران منسوبند). </p> <p>و این شخص طریق بحث را گم کرده، خیال کرده، بحث در مورد پدر فرزندی صرفا بحثی لغوی است، تا اگر عرب لفظ (ابن) را برای معنایی وضع کرد که شامل پسر دختر هم بشود آن وقت نتیجه بحث طوری دیگر شود، غفلت کرده از اینکه آثار و احکامی که در مجتمعات مختلف بشری-نه تنها در عرب-بر مساله پدری و فرزندی و امثال آن مترتب می‌شود، تابع لغات نیست بلکه تابع نوعی بنیه مجتمع و سننی دایر در آن است که چه بسا این احکام در اثر دگرگونی سنن و آداب دگرگون شود، در حالی که اصل لغت به حال خود باقی بماند، و این خود کاشف آن است که بحث یک بحث اجتماعی است و یا به یک بحث اجتماعی منتهی می‌شود، و صرفا بحثی لفظی و لغوی نیست. </p> <p>آن شعری هم که سروده تنها شعر است، و شعر در بازار حقایق به یک پشیز نمی‌ارزد<code class="page" rel="4,493"/> چون شعر چیزی به جز یک آرایش خیالی و مشاطه‌گری و همی نیست-تا بشود به هر چه شاعر گفته و هر یاوه‌سرایی که به هم بافته تکیه نمود، آن هم در مساله‌ای که قرآن که‌ <span class="aya" rel="86_13-14" data-words="2-7">لقول فصل، و ما هو بالهزل</span> است، در آن مداخله کرده. </p> <p>و اما اینکه گفت پسران به پدران خود ملحقند، و به پدر مادرشان ملحق نمی‌شوند، بنا بر اینکه آن هم مساله‌ای لفظی و لغوی نباشد از فروع نسب نیست، تا نتیجه‌اش این باشد که رابطه نسبی بین پسر و دختر با مادر قطع شود، بلکه از فروع قیمومت مردان بر خانه و خانواده است، چون هزینه زندگی و تربیت فرزندان با مرد است (از این رو دختر ما دام که در خانه پدر است تحت قیمومت پدر است، و وقتی به خانه شوهر رفت تحت قیمومت او قرار می‌گیرد، و وقتی خود او تحت قیمومت شوهر است فرزندانی هم که می‌آورد تحت قیمومت شوهر او خواهند بود، پس ملحق شدن فرزند به پدر از این بابت است، نه اینکه با مادرش هیچ خویشاوندی و رابطه نسبی نداشته باشد). </p> <p>و سخن کوتاه اینکه همانطور که پدر رابطه نسبی را به پسر و دختر خود منتقل می‌کند مادر نیز منتقل می‌کند، و یکی از آثار روشن این انتقال در قانون اسلام مساله ارث و حرمت نکاح است،  (یعنی اگر من به جز یک نبیره دختری اولادی و وارثی نداشته باشم او ارث مرا می‌برد و اگر او دختر باشد به من که جد مادری او هستم محرم است)، بله در این بین احکام و مسائل دیگری هست که البته ملاک‌های خاصی دارد، مانند ملحق شدن فرزند، و مساله نفقه و مساله سهم خویشاوندان رسول خدا (ص) از خمس، که هر یک از اینها تابع ملاک و معیار خاص به خودش است. </p> <h3>بحث علمی دیگر <span class="title" rel="4_23 4_28 4_24 4_25 4_26 4_27"> (پیرامون حکمت ممنوعیت ازدواج‌های محرم در شرع مقدس اسلام) </span> </h3> <p> نکاح و ازدواج از سنت‌های اجتماعی است که همواره و تا آنجا که تاریخ بشر حکایت می‌کند در مجتمعات بشری‌ هر قسم مجتمعی که بوده دایر بوده، و این خود به تنهایی دلیل بر این است که ازدواج امری است فطری،  (نه تحمیلی از ناحیه عادت و یا ضروریات زندگی و یا عوامل دیگر). </p> <p>علاوه بر این یکی از محکم‌ترین دلیل‌ها بر فطری بودن ازدواج مجهز بودن ساختمان جسم (دو جنس نر و ماده) بشر به جهاز تناسل و توالد است، که توضیحش در این تفسیر مکرر داده شد و علاقه هر یک از این دو جنس به جذب جنس دیگر به سوی خود یکسان است، هر<code class="page" rel="4,494"/> چند که زنان جهاز دیگری اضافه بر مردان در جسم و در روحشان دارند، در جسمشان جهاز شیر دادن، و در روحشان عواطف فطری ملایم و این بدان جهت است که تحمل مشقت اداره و تربیت فرزند برایشان شیرین شود. </p> <p>علاوه بر آنچه گفته شد چیز دیگری در نهاد بشر نهفته شده که او را به سوی محبت و علاقمندی به اولاد می‌کشاند، و این حکم تکوینی را به وی می‌قبولاند که انسان با بقای نسلش باقی است، و باورش می‌دهد که زن برای مرد، و مرد برای زن مایه سکونت و آرامش است، و وادارش می‌سازد که بعد از احترام نهادن به اصل مالکیت و اختصاص، اصل وراثت را محترم بشمارد، و مساله تاسیس خانه و خانواده را امری مقدس بشمارد. </p> <p>و مجتمعاتی که این اصول و این احکام فطری را تا حدودی محترم می‌شمارند، چاره‌ای جز این ندارند، که سنت نکاح و ازدواج اختصاصی را به وجهی از وجوه بپذیرد، به این معنا که پذیرفته‌اند که نباید مردان و زنان طوری با هم آمیزش کنند که انساب و شجره دودمان آنها در هم و بر هم شود، و خلاصه باید طوری به هم درآمیزند که هر کس معلوم شود پدرش کیست، هر چند که فرض کنیم بشر بتواند-به وسائل طبی از مضرات زنا یعنی فساد بهداشت عمومی و تباهی نیروی توالد جلوگیری کند، و خلاصه کلام اینکه اگر جوامع بشری ملتزم به ازدواج شده‌اند به خاطر حفظ انساب است هر چند که زنا، هم انساب را در هم و بر هم می‌کند، و هم انسانها را به بیماری‌های مقاربتی مبتلا می‌سازد و گاهی نسل آدمی را قطع می‌کند، و در اثر زنا مردان و زنانی عقیم می‌گردند. </p> <p>اینها اصول معتبره‌ای است که همه امت‌ها آن را محترم شمرده و کم و بیش در بین خود اجرا می‌کردند، حال یا یک زن را به یک مرد اختصاص می‌دادند، و یا بیشتر از یکی را هم تجویز می‌کردند، و یا به عکس یک مرد را به یک زن و یا چند مرد را به یک زن و یا چند مرد را به چند زن، بر حسب اختلافی که در سنن امتها بوده، چون به هر تقدیر خاصیت نکاح را که همانا نوعی همزیستی و ملازمت بین زن و شوهر است محترم می‌شمردند. </p> <p>بنا بر این پس فحشا و سفاح که باعث قطع نسل و فساد انساب است از اولین اموری است که فطرت بشر که حکم به نکاح می‌کند با آن مخالف است و لذا آثار تنفر از آن همواره در بین امت‌های مختلف و مجتمعات گوناگون دیده می‌شود، حتی امتهایی که در آمیزش زن و مردش آزادی کامل دارد، و ارتباطهای عاشقانه و شهوانی را زشت نمی‌داند، از این عمل خود وحشت دارد، و می‌بینید که برای خود قوانینی درست کرده‌اند، که در سایه آن، احکام انساب را به وجهی حفظ نمایند. <code class="page" rel="4,495"/> و انسان با اینکه به سنت نکاح اذعان و اعتقاد دارد، و با اینکه فطرتش او را به داشتن حد و مرزی در شهوترانی محکوم می‌کند، در عین حال طبع و شهوت او نمی‌گذارد نسبت به نکاح پای بند باشد، و مثلا به خواهر و مادر خود و یا به زن اجنبی و غیره دست درازی نکند، و یا زن به پدر و برادر و فرزند خود طمع نبندد، به شهادت اینکه تاریخ ازدواج مردان با مادران و خواهران و دختران و از این قبیل را در امت‌های بسیار بزرگ و مترقی (و البته منحط از نظر اخلاقی) ثبت کرده اخبار امروز نیز از تحقق زنا و گسترش آن در ملل متمدن امروز خبر می‌دهد، آن هم زنای با خواهر و برادر و پدر و دختر و از این قبیل. </p> <p>آری طغیان شهوت، سرکش‌تر از آن است که حکم فطرت و عقل و یا رسوم و سنن اجتماعی بتواند آن را مهار کند، و آنهایی هم که با مادران و خواهران و دختران خود ازدواج نمی‌کنند، نه از این بابت است که حکم فطرت به تنهایی مانعشان شده، بلکه از این جهت است که سنت قومی، سنتی که از نیاکان به ارث برده‌اند چنین اجازه‌ای به آنان نمی‌دهد. </p> <p>و خواننده عزیز اگر بین قوانینی که در اسلام برای تنظیم امر ازدواج تشریع شده و سایر قوانین و سننی که در دنیا دایر و مطرح است مقایسه کند، و با دید انصاف در آنها دقت نماید، خواهد دید که قانون اسلام دقیق‌ترین قانون است، و نسبت به تمامی شؤون احتیاط در حفظ انساب و سایر مصالح بشری و فطری، ضمانت بیشتری دارد، و نیز خواهد دید که آنچه قانون در امر نکاح و ملحقات آن تشریع کرده، برگشت همه‌اش به دو چیز است: حفظ انساب، یا بستن باب زنا. </p> <p>پس از میان همه زنانی که ازدواج با آنان حرام شده، یک طایفه به خاطر حفظ انساب به طور مستقیم تحریم شده، و آن ازدواج (یا هم‌خوابگی و یا زنای) زنان شوهردار است، که به همین ملاحظه فلسفه حرمت ازدواج یک زن با چند مرد نیز روشن می‌شود، چون اگر زنی در یک زمان چند شوهر داشته باشد نطفه آنها در رحم وی مخلوط گشته، فرزندی که به دنیا می‌آید معلوم نمی‌شود فرزند کدام شوهر است، هم چنان که فلسفه عده طلاق و اینکه زن مطلقه باید قبل از اختیار همسر جدید سه حیض عده نگه دارد، روشن می‌شود، که به خاطر در هم و بر هم نشدن نطفه‌ها است. </p> <p>و اما بقیه طوایفی که ازدواج با آنها حرام شده یعنی همان چهارده صنفی که در آیات تحریم آمده ملاک در حرمت ازدواجشان تنها سد باب زنا است، زیرا انسان از این نظر که فردی از مجتمع خانواده است بیشتر تماس و سر و کارش با همین چهارده صنف است، و اگر ازدواج با اینها تحریم نشده بود، کدام پهلوانی بود که بتواند خود را از زنای با آنها نگه بدارد، با اینکه<code class="page" rel="4,496"/> می‌دانیم مصاحبت همیشگی و تماس بی پرده باعث می‌شود نفس سرکش در وراندازی فلان زن کمال توجه را داشته باشد، و فکرش در اینکه چه می‌شد من با او جمع می‌شدم تمرکز پیدا می‌کند، و همین تمرکز فکر میل و عواطف شهوانی را بیدار و شهوت را به هیجان در می‌آورد، و انسان را وادار می‌کند تا آنچه را که طبعش از آن لذت می‌برد به دست آورد، و نفسش تاب و توان را در برابر آن از دست می‌دهد، و معلوم است که وقتی انسان در اطراف قرقگاه، گوسفند بچراند، خطر داخل شدن در آن برایش زیاد است. </p> <p>لذا واجب می‌نمود که شارع اسلام تنها به نهی از زنای با این طوایف اکتفاء نکند، چون همان طور که گفتیم مصاحبت دائمی و تکرار همه روزه هجوم وسوسه‌های نفسانی و حمله‌ور شدن هم بعد از هم نمی‌گذارد انسان با یک نهی خود را حفظ کند، بلکه واجب بود این چهارده طایفه تا ابد تحریم شوند، و افراد جامعه بر اساس این تربیت دینی بار بیایند، تا نفرت از چنین ازدواجی در دلها مستقر شود، و تا بطور کلی از این آرزو که روزی فلان خواهر یا دختر به سن بلوغ برسد، تا با او ازدواج کنم مایوس گردند، و علقه شهوتشان از این طوائف مرده، و ریشه کن گردد، و اصلا در دلی پیدا نشود، و همین باعث شد که می‌بینیم بسیاری از مسلمانان شهوتران و بی بند و بار با همه بی بند و باری که در کارهای زشت دارند هرگز به فکرشان نمی‌افتد که با محارم خود زنا کنند، مثلا پرده عفت مادر و دختر خود را بدرند، آری اگر آن منع ابدی نبود هیچ خانه‌ای از خانه‌ها از زنا و فواحشی امثال آن خالی نمی‌ماند. و باز به خاطر همین معنا است که اسلام با ایجاب حجاب بر زنان باب زنای در غیر محارم را نیز سد نمود، و از اختلاط زنان با مردان اجنبی جلوگیری کرد، و اگر این دو حکم نبود، صرف نهی از زنا هیچ سودی نمی‌بخشید، و نمی‌توانست بین مردان و زنان و بین عمل شنیع زنا حائل شود. بنا بر آنچه گفته شد در این جا یکی از دو امر حاکم است، زیرا آن زنی که ممکن است چشم مرد به او طمع ببندد یا شوهر دار است، که اسلام به کلی ازدواج با او را تحریم نموده است، و یا یکی از آن چهارده طایفه است که یک فرد مسلمان برای همیشه به یک بار، از کام گرفتن با یکی از آنها نومید است، و اسلام پیروان خود را بر این دو قسم حرمت تربیت کرده، و به چنین اعتقادی معتقد ساخته، به طوری که هرگز هوس آن را نمی‌کنند، و تصورش را هم به خاطر نمی‌آورند. </p> <p>مصدق این جریان وضعی است که ما امروز از امم غربی مشاهده می‌کنیم، که به دین مسیحیت هستند و معتقدند به اینکه زنا حرام و تعدد زوجات جرمی نزدیک به زنا است، و در عین حال اختلاط زن و مرد را امری مباح و پیش پا افتاده می‌دانند، و کار ایشان به جایی رسیده<code class="page" rel="4,497"/> که آن چنان فحشا در بین آنان گسترش یافته که حتی در بین هزار نفر یک نفر از این درد خانمانسوز سالم یافت نمی‌شود، و در هزار نفر از مردان آنان یک نفر پیدا نمی‌شود که یقین داشته باشد فلان پسرش از نطفه خودش است، و چیزی نمی‌گذرد که می‌بینیم این بیماری شدت می‌یابد و مردان با محارم خود یعنی خواهران و دختران و مادران و سپس به پسران تجاوز می‌کنند، سپس به جوانان و مردان سرایت می‌کند، و... و سپس، کار به جایی می‌رسد که طایفه زنان که خدای سبحان آنان را آفرید تا آرامش بخش بشر باشند و نعمتی باشند تا نسل بشر به وسیله آنها حفظ و زندگی او لذت بخش گردد، به صورت دامی در آید که سیاستمداران با این دام به اغراض سیاسی و اقتصادی و اجتماعی خود نائل گردند، و وسیله‌ای شوند که با آن به هر هدف نامشروع برسند هدفهایی که هم زندگی اجتماعی را تباه می‌کند، و هم زندگی فردی را تا آنجا که امروز می‌بینیم زندگی بشر به صورت مشتی آرزوهای خیالی در آمده و لهو و لعب به تمام معنای کلمه شده است، و وصله جامه پاره از خود جامه بیشتر گشته است. </p> <p>این بود آن پایه و اساسی که اسلام تحریم محرمات مطلق و مشروط از نکاح را بر آن پی نهاده، و از زنان تنها ازدواج با محصنات را اجازه داده است. </p> <p>و به طوری که توجه فرمودید تاثیر این حکم در جلوگیری از گسترش زنا و راه یافتن آن در مجتمع خانوادگی کمتر از تاثیر حکم حجاب در منع از پیدایش زنا و گسترش فساد در مجتمع مدنی نیست. </p> <p>در سابق نیز به این حکمت اشاره کردیم و گفتیم: آیه شریفه‌ <span class="aya" rel="4_23" data-words="29-33">و ربائبکم اللاتی فی حجورکم</span> از اشاره به این حکمت خالی نیست، و ممکن هم هست اشاره به این حکمت را از جمله‌ای که در آخر آیات آمده است و فرموده‌ <span class="aya" rel="4_28" data-words="1-9">یرید الله أن یخفف عنکم، و خلق الإنسان ضعیفا</span> استفاده کرد، چون تحریم این اصناف چهاردگانه از ناحیه خدای سبحان از آنجا که تحریمی است قطعی، و بدون شرط، و مسلمانان برای همیشه مایوس از کام گیری از آنان شده‌اند، در حقیقت بار سنگین خویشتن داری در برابر عشق و میل شهوانی و کام گیری از آنان از دوششان افتاده، چون همه این خواهش‌های تند و ملایم در صورت امکان تحقق آن است وقتی امکانش به وسیله شارع از بین رفته دیگر خواهشش نیز در دل نمی‌آید. </p> <p>آری انسان به حکم اینکه ضعیف خلق شده نمی‌تواند در برابر خواهش‌های نفسی و دواعی شهوانی آن طاقت بیاورد، خدای تعالی هم فرموده: که‌ <span class="aya" rel="12_28" data-words="11-13">إن کیدکن عظیم</span><span class="footnote" rel="1" title="شرح ابن العربی ج ۵ ص ۵۰">*</span> و این از   <code class="page" rel="4,498"/> ناگوارترین و دشوارترین صبرها است، که انسان یک عمر در خلوت و جلوت با یک زن یا دو زن و یا بیشتر نشست و برخاست داشته باشد و شب و روز با او باشد، و چشم و گوشش پر از اشارات لطیف و شیرینی حرکات او باشد، و آن گاه بخواهد در برابر وسوسه‌های درونی خود و هوسی که به آن زنان دارد صبر کند، و دعوت شهوانی نفس خود را اجابت نکند، با اینکه گفته‌اند حاجت انسان در زندگی دو چیز است: غذا و نکاح، و بقیه حوایجش همه برای تامین این دو حاجت است، و گویا به همین نکته اشاره فرموده است رسول خدا (ص) که فرمود:  (هر کس ازدواج کند نصف دین خود را حفظ کرده، از خدا بترسد در نصف دیگرش)<span class="footnote" rel="1" title="الدر المنثور ج ۲ ص ۱۴۱">*</span>. </p> 
