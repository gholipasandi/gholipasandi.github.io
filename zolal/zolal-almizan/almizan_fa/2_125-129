<h3 class="ayas">سوره البقرة آیه‌های ۱۲۵ تا ۱۲۹</h3><code class="section" rel="2_125-129"/><h3>ترجمه آیات</h3> <p> <span class="trans" rel="2_125">و چون خانه کعبه را مرجع امور دینی مردم و محل امن قرار دادیم و گفتیم از مقام ابراهیم جایی برای<code class="page" rel="1,424"/> دعا بگیرید و به ابراهیم و اسماعیل فرمان دادیم که خانه را برای طواف کنندگان و آنها که معتکف میشوند و نمازگزاران که رکوع و سجود میکنند پاک کنید.  «۱۲۵» </span><span class="trans" rel="2_126">و چون ابراهیم گفت پروردگارا، این شهر را محل امنی کن و اهلش را البته آنهایی را که بخدا و روز جزا ایمان می‌آورند از ثمرات، روزی بده خدای تعالی فرمود: به آنها هم که ایمان نمی‌آورند چند صباحی روزی می‌دهم و سپس بسوی عذاب دوزخ که بد مصیری است روانه‌اش میکنم، روانه‌ای اضطراری.  «۱۲۶» </span><span class="trans" rel="2_127">و چون ابراهیم و اسماعیل پایه‌های خانه را بالا می‌بردند گفتند: پروردگارا این خدمت اندک را از ما بپذیر که تو شنوای دعا و دانای به نیات هستی.  «۱۲۷» </span><span class="trans" rel="2_128">پروردگارا، و نیز ما را دو مسلمان برای خود بگردان و از ذریه ما نیز امتی مسلمان برای خودت بدار و مناسک ما را بما نشان بده و توبه ما را بپذیر که تو تواب و مهربانی.  «۱۲۸» </span><span class="trans" rel="2_129">پروردگارا و در میانه آنان رسولی از خودشان برانگیز تا آیات تو را بر آنان تلاوت کند و کتاب و حکمتشان بیاموزد و تزکیه‌شان کند که تو آری تنها تو عزیز حکیمی «۱۲۹» </span></p>         <h3>بیان</h3> <p> <span class="aya" rel="2_125" data-words="1-8">و إذ جعلنا البیت مثابة للناس و أمنا</span> الخ، این آیه اشاره به تشریع حج، و نیز مامن بودن خانه خدا و مثابت، یعنی مرجع بودن آن دارد، چون کلمه مثابه از ماده ث-و-ب است، که بمعنای برگشتن است. </p> <p> <span class="aya" rel="2_125" data-words="9-14">و اتخذوا من مقام إبراهیم مصلی</span> الخ، کانه این جمله عطف باشد بر جمله‌ <span class="aya" rel="2_125" data-words="3-5">جعلنا البیت مثابة</span>، چون هر چند که جمله اول خبر، و جمله دوم امر و انشاء است، و لیکن بحسب معنا آن جمله نیز معنای امر را دارد، چون گفتیم که اشاره به تشریع حج و ایمنی خانه خدا دارد، پس برگشت معنایش به این میشود:  و اذ قلنا للناس توبوا الی البیت، و حجوا الیه، و اتخذوا من مقام ابراهیم مصلی: بیاد آر آن زمان را که بمردم گفتیم: بسوی خانه خدا برگردید، و برای خدا حج کنید، و از مقام ابراهیم محل دعائی بگیرید. </p> <p>و ای بسا که گفته باشد: گفتار در آیه با تقدیر کلمه گفتیم معنا می‌دهد، و تقدیر آن چنین است:  و قلنا اتخذوا من مقام ابراهیم مصلی، و گفتیم که از مقام ابراهیم محل دعائی بگیرید، و کلمه  مصلی اسم مکان از صلاة بمعنای دعاء است، و معنایش اینست که از مقام ابراهیم ع مکانی برای دعاء بگیرید، و ظاهرا جمله: <span class="aya" rel="2_125" data-words="3-5">جعلنا البیت مثابة</span> بمنزله زمینه چینی است، که به منظور اشاره به ملاک تشریع نماز بدان اشاره شده است، و به همین جهت نفرمود:  در مقام ابراهیم نماز بخوانید، بلکه فرمود:  از مقام ابراهیم محلی برای نماز بگیرید پس در این مقام، صریحا امر روی صلاة نرفته، بلکه روی گرفتن محلی برای صلاة از مقام ابراهیم رفته است. </p> <p> <span class="aya" rel="2_125" data-words="15-23">و عهدنا إلی إبراهیم و إسماعیل أن طهرا بیتی</span>، کلمه عهد در اینجا بمعنای امر است، و کلمه<code class="page" rel="1,425"/> تطهیر، یا بمعنای این است که خانه خدا را برای عبادت طواف کنندگان، و نمازگزاران، و کسانی که می‌خواهند در آن اعتکاف کنند، خالص و بلا مانع سازند، و بنا بر این عبارت مورد بحث استعاره بکنایه میشود، و اصل معنی چنین میشود:  ما به ابراهیم و اسماعیل عهد کردیم: که خانه مرا خالص برای عبادت بندگانم کنید. و این خود نوعی تطهیر است. </p> <p>و یا بمعنای تنظیف آن از کثافات و پلیدیهایی است که در اثر بی مبالاتی مردم در مسجد پیدا می‌شود، و کلمه رکع و کلمه سجود هر دو جمع راکع و ساجد است، و گویا مراد از این دو کلمه نمازگزاران باشد. </p> <p><code class="aya" rel="2_126"/> <span class="aya" rel="2_126" data-words="1-6">و إذ قال إبراهیم رب اجعل</span> الخ، این جمله حکایت دعائی است که ابراهیم ع کرد، و از پروردگارش درخواست نمود: که به اهل مکه امنیت و رزق ارزانی بدارد، و خداوند دعایش را مستجاب کرد، چون خدا بزرگتر از آنست که در کلام حقش دعائی را نقل کند، که مستجاب نکرده باشد، حاشا بر اینکه کلام او مشتمل بر هجو و لغوهایی باشد که جاهلان، خود را با آن سر گرم میکنند، با اینکه خودش فرمود:  <span class="aya" rel="38_84" data-words="3-5">و الحق أقول</span>. من تنها حق را می‌گویم<span class="footnote" rel="1" title="سوره ص آیه ۸۴">*</span> و نیز فرمود:  <span class="aya" rel="86_13-14" data-words="1-7">إنه لقول فصل، و ما هو بالهزل</span>، بدرستی که قرآن سخنی است که میانه حق و باطل را جدایی می‌اندازد، و نه سخنی بیهوده<span class="footnote" rel="2" title="سوره طارق آیه ۱۳">*</span>. </p> <p>و خدای سبحان در قرآن کریمش از این پیامبر کریم دعاهایی بسیار نقل کرده، که در آن ادعیه از پروردگارش حوائجی درخواست نمود، مانند دعایی که در آغاز امر برای خودش کرد، و دعائی که هنگام مهاجرتش به سوریا کرد، و دعائی که در خصوص بقاء ذکر خیرش در عالم کرد، و دعائی که برای خودش و ذریه‌اش و پدر و مادرش و برای مؤمنین و مؤمنات کرد، و دعائی که بعد از بنای کعبه برای اهل مکه کرد، و از خدا خواست تا پیامبران را از ذریه او برگزیند، و از همین دعاهایش و درخواست‌هایش است که آمال و آرزوهایش و ارزش مجاهدتها و مساعیش در راه خدا، و نیز فضائل نفس مقدسش، و سخن کوتاه موقعیت و قربش به خدای عز اسمه شناخته می‌شود، و همچنین از سراسر داستانهایش، و مدائحی که خدا از او کرده، می‌توان شرح زندگی آن جناب را استنباط کرد، و انشاء اللَّه بزودی در تفسیر سوره انعام تا آنجا که برای ما میسور باشد متعرض آن می‌شویم. </p> <p> <span class="aya" rel="2_126" data-words="15-17">من آمن منهم</span> الخ، بعد از آنکه از پروردگار خود امنیت را برای شهر مکه درخواست کرد، و سپس برای اهل مکه روزی از میوه‌ها را خواست، ناگهان متوجه شد که ممکن است در آینده     <code class="page" rel="1,426"/> مردم مکه دو دسته شوند، یک دسته مؤمن، و یکی کافر، و دعایی که در باره اهل مکه کرد، که خدا از میوه‌ها روزیشان کند، شامل هر دو دسته می‌شود، و او قبلا از کافران و آنچه بغیر خدا میپرستیدند بیزاری جسته بود، هم چنان که از پدرش وقتی فهمید دشمن خداست، بیزاری جست، <span class="aya" rel="9_114" data-words="12-19">فلما تبین له أنه عدو لله تبرأ منه</span>.<span class="footnote" rel="1" title="سوره توبه آیه ۱۱۴">*</span>، و خدا در این آیه گواهی داد که وی از هر کسی که دشمن خدا باشد، هر چند پدرش باشد، بیزاری جسته است. </p> <p>لذا در جمله مورد بحث، عمومیت دعای خود را مقید بقید <span class="aya" rel="2_126" data-words="15-17">من آمن منهم</span> کرد، و گفت: خدایا روزی را تنها به مؤمنین از اهل مکه بده، -با اینکه آن جناب می‌دانست که بحکم ناموس زندگی اجتماعی دنیا، وقتی رزقی به شهری وارد می‌شود، ممکن نیست کافران از آن سهم نبرند، و بهره‌مند نشوند، -و لیکن در عین حال و خدا داناتر است دعای خود را مختص به مؤمنین کرد تا تبری خود را از کفار همه جا رعایت کرده باشد، و لیکن جوابی داده شد که شامل مؤمن و کافر هر دو شد. </p> <p>و در این جواب این نکته بیان شده: که از دعای وی آنچه بر طبق جریان عادی و قانون طبیعت است مستجاب است، و خداوند در استجابت دعایش خرق عادت نمیکند، و ظاهر حکم طبیعت را باطل نمی‌سازد. </p> <p>در اینجا این سؤال پیش می‌آید: ابراهیم که می‌خواست تنها در حق مؤمنین مکه دعا کند، جا داشت بگوید:  و ارزق من آمن من اهله من الثمرات خدایا بکسانی از اهل مکه که ایمان می‌آورند از ثمرات روزی ده، و چرا اینطور نگفت؟ بلکه گفت:  و اهل مکه را از ثمرات روزی ده، آنان را که از ایشان ایمان می‌آورند ؟ جواب این سؤال این است که منظور ابراهیم ع این بود که کرامت و حرمتی برای شهر مکه که بیت الحرام در آنجاست از خدا بگیرد، نه برای اهل آن، چون بیت الحرام در سرزمینی واقع شده که کشت و زرعی در آن نمی‌شود، و اگر درخواست ابراهیم نمی‌بود، این شهر هرگز آباد نمی‌شد، و اصلا کسی در آنجا دوام نمی‌آورد لذا ابراهیم ع خواست تا با دعای خود شهر مکه را معمور، و در نتیجه خانه خدا را آباد کند، بدین جهت گفت:  و ارزق اهله. </p> <p> <span class="aya" rel="2_126" data-words="23-27">و من کفر فأمتعه قلیلا</span> الخ، کلمه:  امتعه که از باب تفعیل است، بصورت امتعه یعنی از باب افعال نیز قرائت شده، و تمتیع و امتاع هر دو به یک معنا است و آن برخوردار کردن است. </p> <p> <span class="aya" rel="2_126" data-words="28-32">ثم أضطره إلی عذاب النار</span> الخ، در این جمله به اکرام و حرمت بیشتری برای خانه خدا   <code class="page" rel="1,427"/> اشاره شده، تا ابراهیم ع نیز خشنودتر شود، کانه فرموده: آنچه تو درخواست کردی که من با روزی دادن مؤمنین اهل مکه این شهر و خانه کعبه را کرامت دهم، با زیاده مستجاب نمودم. </p> <p>پس کفاری که در این شهر پدید می‌آیند، از زندگی مرفه و رزق فراوان خود مغرور نشوند، و خیال نکنند که نزد خدا کرامتی و حرمتی دارند، بلکه احترام هر چه هست از خانه خداست و من چند صباحی ایشان را بهره‌مندی از متاع اندک دنیا می‌دهم، و آن گاه بسوی آتش دوزخ که بد بازگشت‌گاهی است، مضطرش میکنم. </p> <p><code class="aya" rel="2_127"/> <span class="aya" rel="2_127" data-words="1-9">و إذ یرفع إبراهیم القواعد من البیت و إسماعیل</span> الخ، کلمه قواعد، جمع قاعده است، که بمعنای آن قسمت از بنا است که روی زمین قعود دارد، یعنی می‌نشیند، و بقیه قسمت‌های بنا بر روی آن قسمت قرار می‌گیرد، و عبارت بلند کردن قواعد، از باب مجاز است، کانه آنچه را که بر روی قاعده قرار می‌گیرد، از خود قاعده شمرده شده، و بلند کردن بنا که مربوط بهمه بنا است، بخصوص قاعده، نسبت داده، و در اینکه فرمود:  از بیت اشاره به همین عنایت مجازی است. </p> <p> <span class="aya" rel="2_127" data-words="10-16">ربنا تقبل منا إنک أنت السمیع العلیم</span> این جمله حکایت دعای ابراهیم و اسماعیل هر دو است، و به همین جهت لازم نیست کلمه گفتند و یا نظیر آن را تقدیر بگیریم، تا معنای آن گفتند: پروردگارا باشد، بلکه همانطور که گفتیم، حکایت خود کلام است، چون جمله: <span class="aya" rel="2_127" data-words="3-9">یرفع إبراهیم القواعد من البیت و إسماعیل</span>، حکایت حال گذشته است، که با آن، حال آن دو بزرگوار مجسم میشود، کانه آن دو بزرگوار در حال چیدن بنای کعبه دیده می‌شوند، و صدایشان هم اکنون بگوش شنونده می‌رسد، که دارند دعا میکنند، و چون الفاظ آن دو را می‌شنوند، دیگر لازم نیست حکایت کننده به مخاطبین خود بگوید: که آن دو گفتند:  ربنا الخ، و اینگونه عنایات در قرآن کریم بسیار است، و این از زیباترین سیاق‌های قرآنی است-هر چند که قرآن همه‌اش زیبا است-و خاصیت اینگونه سیاق این است که قصه‌ای را که می‌خواهد بیان کند مجسم ساخته، به حس شنونده نزدیک میکند، و این خاصیت و این بداعت و شیرینی در صورتی که کلمه:  گفتند و یا نظیر آن را در حکایت میاورد، بهیچ وجه تامین نمی‌شد. </p> <p>ابراهیم و اسماعیل ع در کلام خود نگفتند: خدایا چه خدمتی را از ما قبول کن، تنها گفتند خدایا از ما قبول کن، تا در مقام بندگی رعایت تواضع‌و ناقابلی خدمت خود یعنی بنای کعبه را برسانند، پس معنای کلامشان این می‌شود، که خدایا این عمل ناچیز ما را بپذیر، که تو شنوای دعای ما، و دانای نیت ما هستی. </p> <p><code class="aya" rel="2_128"/> <span class="aya" rel="2_128" data-words="1-11">ربنا و اجعلنا مسلمین لک و من ذریتنا أمة مسلمة لک</span> الخ، در این معنا هیچ حرفی نیست که اسلام به آن معنایی که بین ما از لفظ آن فهمیده می‌شود، و بذهن تبادر میکند، اولین مراتب عبودیت<code class="page" rel="1,428"/> است، که با آن شخص دیندار، از کسی که دینی نپذیرفته مشخص میشود، و این اسلام عبارت است از ظاهر اعتقادات، و اعمال دینی، چه اینکه توأم با واقع هم باشد یا نه، و به همین جهت شخصی را هم که دعوی ایمان میکند، ولی در واقع ایمان ندارد، شامل میشود. </p> <h3> <span class="title" rel="2_128 2_125 2_126 2_127 2_129">اسلامی که ابراهیم و اسماعیل ع از خدا خواستند غیر اسلام به معنای متداول آنست</span> </h3> <p> حال که معنای کلمه اسلام معلوم شد، این سؤال پیش می‌آید: که ابراهیم ع و همچنین فرزندش اسماعیل با اینکه هر دو پیغمبر بودند، ابراهیم ع یکی از پنج پیغمبر اولو العزم و آورنده ملت حنفیت، و اسماعیل ع رسول خدا، و ذبیح او بود، چگونه در هنگام بنای کعبه، از خدا اولین و ابتدایی‌ترین مراتب عبودیت را می‌خواهند؟ ! و آیا ممکن است بگوئیم: ایشان بمرتبه اسلام رسیده بودند؟ و لیکن خودشان نمی‌دانستند؟ !و یا بگوئیم: اطلاع از آن نیز داشتند، و منظورشان از درخواست، این بوده که خدا اسلام را برایشان باقی بدارد؟ !چطور می‌شود با این حرفها اشکال را پاسخ داد؟ با اینکه آن دو بزرگوار از تقرب و نزدیکی به خدا به حدی بودند، که قابل قیاس با اسلام نیست، علاوه بر اینکه این دعا را در هنگام بنای کعبه کردند، و مقامشان مقام دعوت بود، و آن دو بزرگوار از هر کس دیگر عالم‌تر بودند به خدایی که از او درخواست میکردند، او را می‌شناختند که کیست، و چه شانی دارد، از این هم که بگذریم، اصلا درخواست اسلام معنا ندارد، برای اینکه اسلامی که معنایش گذشت، از امور اختیاری هر کسی است، و به همین جهت می‌بینیم، مانند نماز و روزه امر بدان تعلق می‌گیرد و خدا میفرماید:  <span class="aya" rel="2_131" data-words="1-9">إذ قال له ربه أسلم، قال: أسلمت لرب العالمین</span>، چون پروردگارش به وی گفت: اسلام بیاور، گفت: اسلام آوردم برای رب العالمین.<span class="footnote" rel="1" title="بقره آیه ۱۱۳">*</span> و معنا ندارد که چنین عملی را با اینکه در اختیار همه است، بخدا نسبت بدهند، و یا از خدا چیزی را بخواهند که در اختیار آدمی است. پس لا بد عنایت دیگری در کلام است، که درخواست اسلام را از آن دو بزرگوار صحیح می‌سازد. </p> <p>و این اسلام که آن دو درخواست کردند، غیر اسلام متداول، و غیر آن معنایی است که از این لفظ به ذهن ما تبادر میکند، چون اسلام دارای مراتبی است، بدلیل اینکه در آیه! <span class="aya" rel="2_131" data-words="1-7">إذ قال له ربه أسلم قال أسلمت</span> الخ، ابراهیم ع را با اینکه دارای اسلام بود، باز امر میکند به اسلام، پس مراد به اسلامی که در اینجا مورد نظر است، غیر آن اسلامی است که خود آن جناب داشت، و نظائر این اختلاف مراتب در قرآن بسیار است. </p> <p>پس این اسلام آن اسلامی است که بزودی معنایش را تفسیر میکنیم، و آن عبارتست از تمام عبودیت، و تسلیم کردن بنده خدا، آنچه دارد، برای پروردگارش. </p> <p>   <code class="page" rel="1,429"/> و این معنا هر چند که مانند معنای اولی که برای اسلام کردیم، اختیاری آدمی است، و اگر کسی مقدمات آن را فراهم کند، می‌تواند به آن برسد، الا اینکه وقتی این اسلام با وضع انسان عادی، و حال قلب متعارف او، سنجیده شود، امری غیر اختیاری می‌شود، یعنی-با چنین حال و وصفی -رسیدن به آن، امری غیر ممکن می‌شود، مانند سایر مقامات ولایت، و مراحل عالیه، و نیز مانند سایر معارج کمال، که از حال و طاقت انسان متعارف، و متوسط الحال بعید است، چون مقدمات آن بسیار دشوار است. </p> <p>و به همین جهت ممکن است آن را امری الهی، و خارج از اختیار انسان دانسته، از خدای سبحان درخواست کرد: که آن را به آدمی افاضه فرماید، و آدمی را متصف بدان بگرداند. </p> <p>علاوه بر آنچه گفته شد، در اینجا نظریست دقیق‌تر، و آن اینست که آنچه به انسانها نسبت داده می‌شود، و اختیاری او شمرده می‌شود، تنها اعمال است، و اما صفات و ملکاتی که در اثر تکرار صدور عمل در نفس پیدا می‌شود، اگر به حقیقت بنگریم اختیاری انسان نیست، و میشود، و یا بگو اصلا باید بخدا منسوب شود، مخصوصا اگر از صفات فاضله، و ملکات خیر باشد، که نسبت دادنش بخدا اولی است، از نسبت دادنش به انسان. </p> <p>و عادت قرآن نیز بر همین جاری است، که همواره نیکی‌ها را بخدا نسبت می‌دهد، از ابراهیم حکایت می‌کند که از خدا نماز مسئلت می‌دارد:  <span class="aya" rel="14_40" data-words="1-7">رب اجعلنی مقیم الصلاة، و من ذریتی</span>، خدایا مرا و از ذریه‌ام اشخاصی را، بپا دارنده نماز کن<span class="footnote" rel="1" title="سوره ابراهیم آیه ۴۰">*</span> و نیز از او حکایت میکند که گفت:  <span class="aya" rel="26_83" data-words="5-7">و ألحقنی بالصالحین</span>، مرا به صالحان بپیوند<span class="footnote" rel="2" title="سوره شعراء آیه ۸۳">*</span>. </p> <p>و از سلیمان ع حکایت می‌کند، که بعد از دیدن صحنه مورچگان، گفت:  <span class="aya" rel="27_19" data-words="7-22">رب أوزعنی أن أشکر نعمتک التی أنعمت علی و علی والدی، و أن أعمل صالحا ترضاه</span>، پروردگارا نصیبم کن، که شکر نعمتت بجای آورم، آن نعمتی که بر من و بر والدینم ارزانی داشتی، و اینکه عمل صالحی کنم، که تو را خوش آید.<span class="footnote" rel="3" title="سوره نمل آیه ۱۹">*</span> و از ابراهیم حکایت کرده که در آیه مورد بحث از خدا اسلام خواسته، میگوید: <span class="aya" rel="2_128" data-words="1-5">ربنا و اجعلنا مسلمین لک</span> الخ. </p> <p>پس معلوم شد که مراد باسلام غیر آن معنایی است که آیه شریفه <span class="aya" rel="49_14" data-words="1-16">قالت الأعراب: آمنا قل: لم تؤمنوا و لکن قولوا: أسلمنا، و لما یدخل الإیمان فی قلوبکم</span>، اعراب گفتند: ایمان آوردیم، بگو: نه ایمان نیاورده‌اید، بلکه باید بگوئید: اسلام آوردیم، چون هنوز ایمان در دل‌های شما داخل نشده<span class="footnote" rel="4" title="سوره حجرات آیه ۱۴">*</span>         <code class="page" rel="1,430"/> بدان اشاره میکند، بلکه معنایی است بلندتر و عالی‌تر از آن، که انشاء اللَّه بیانش خواهد آمد. </p> <h3> <span class="title" rel="2_128">مراد از <span class="aya" rel="2_128" data-words="13-17">أرنا مناسکنا و تب علینا</span> </span> </h3> <p> <span class="aya" rel="2_128" data-words="12-21">و أرنا مناسکنا و تب علینا إنک أنت التواب الرحیم</span>، این آیه معنایی را که قبلا برای اسلام کردیم، بیان می‌کند، چون کلمه مناسک جمع منسک است، که بمعنای عبادتست، هم چنان که در آیه:  <span class="aya" rel="22_34" data-words="1-5">و لکل أمة جعلنا منسکا</span>، برای هر امتی عبادتی مقرر کردیم.<span class="footnote" rel="1" title="سوره حج آیه ۳۴">*</span> باین معنا است و یا بمعنای آن عملی است که بعنوان عبادت آورده می‌شود، و چون در آیه مورد بحث مصدر اضافه به نا-ما شده، افاده تحقق را می‌کند، ساده‌تر آنکه می‌رساند آن مناسکی منظور است، که از ایشان سر زده، نه آن اعمالی که خدا خواسته تا انجامش دهند. </p> <p>خلاصه می‌خواهیم بگوئیم: کلمه مناسکنا، این نکته را می‌رساند که خدایا حقیقت اعمالی که از ما بعنوان عبادت تو سر زده، بما نشان بده، و نمیخواهد درخواست کند: که خدایا طریقه عبادت خودت را بما یاد بده، و یا ما را بانجام آن موفق گردان، و این درخواست همان چیزیست که ما در تفسیر جمله:  <span class="aya" rel="21_73" data-words="6-16">و أوحینا إلیهم فعل الخیرات، و إقام الصلاة، و إیتاء الزکاة</span>، ما بایشان فعل خیرات، و اقامه نماز، و دادن زکات، را وحی کردیم.<span class="footnote" rel="2" title="سوره انبیاء آیه ۷۳">*</span> بدان اشاره کردیم، و انشاء اللَّه باز هم در جای خودش خواهیم گفت، که این وحی عبارت است از تسدید در فعل، نه یاد دادن تکالیفی که مطلوب انسان است، و کانه آیه: <span class="aya" rel="38_45-46" data-words="1-17">و اذکر عبادنا إبراهیم، و إسحاق، و یعقوب، أولی الأیدی و الأبصار، إنا أخلصناهم بخالصة ذکری الدار</span>.<span class="footnote" rel="3" title="سوره ص آیه ۴۵-۴۶">*</span> هم باین معنا اشاره می‌کند، چون به رسول خدا ص امر می‌کند که بندگان او ابراهیم و اسحاق و یعقوب را بیاد آورد، که صاحبان قدرت و بصیرت بودند، و او ایشان را بموهبت خالص یاد آن سرای دیگر اختصاص داد. </p> <p>پس تا اینجا بخوبی روشن شد، که مراد از اسلام و بصیرت در عبادت، غیر آن معنای شایع و متعارف از کلمه است، و همچنین مراد بجمله و تب علینا توبه از گناهان که معنای متداول کلمه است، نیست. چون ابراهیم و اسماعیل دو تن از پیامبران و معصومین به عصمت خدای تعالی بودند، و گناه از ایشان سر نمیزند، تا مانند ما گنهکاران از آن توبه کنند. </p> <p>در اینجا ممکن است بگویی: آنچه از معنای اسلام، و نشان دادن مناسک و توبه، که شایسته مقام ابراهیم و اسماعیل ع است، غیر آن معنای از اسلام، و ارائه مناسک، و توبه است، که در خود ذریه آن جناب است، و به چه دلیل بگوئیم: این عناوین در حق ذریه آن جناب نیز اراده شده؟ با اینکه آن جناب ذریه خود را جز در خصوص دعوت اسلام با خودش و فرزندش       <code class="page" rel="1,431"/> اسماعیل شرکت نداد، و گر نه میگفت:  ربنا و اجعلنا و ذریتنا امة مسلمة، خدایا ما و ذریه ما را امتی مسلمان قرار بده، و یا و اجعلنا و من ذریتنا مسلمین ولی اینطور نگفت، بلکه ذریه خود را در عبارتی جداگانه ذکر کرد، و گفت: <span class="aya" rel="2_128" data-words="6-11">و من ذریتنا أمة مسلمة لک</span> با اینحال چه مانعی دارد بگوئیم: مرادش از اسلام معنایی عمومی است، که شامل جمیع مراتب اسلام، حتی ابتدایی‌ترین مرتبه آن، یعنی ظاهر اسلام هم بشود چون همین مرتبه نیز آثاری جمیل و نتایجی نفیس در مجتمع انسانی دارد، آثاری که می‌تواند مطلوب ابراهیم ع باشد، و آن را از پروردگارش مسئلت بدارد، همانطور که در نظر پیامبر اسلام نیز اسلام بهمین معنا است، چون آن جناب بهمین مقدار از اسلام که بحقانیت شهادتین هر چند بظاهر اعتراف کنند اکتفاء می‌کرد، و این اعتراف را مایه محفوظ بودن خونهاشان میدانست، و مسئله ازدواج و ارث را بر آن مترتب می‌کرد. </p> <p>و بنا بر این هیچ مانعی ندارد بگوئیم: مراد ابراهیم ع از اسلام در جمله: <span class="aya" rel="2_128" data-words="1-5">ربنا و اجعلنا مسلمین لک</span>، آن معنای عالی از اسلام است، که لایق شان او، و فرزندش ع بود، و در جمله: <span class="aya" rel="2_128" data-words="6-11">و من ذریتنا أمة مسلمة لک</span> الخ، مراد اسلامی بود که لایق بشان امت باشد، که حتی شامل اسلام منافقین، و نیز اسلام اشخاص ضعیف الایمان، و قوی الایمان، و بالأخره اسلام همه مسلمین بشود. </p> <p>در پاسخ می‌گوئیم مقام تشریع با مقام دعا و درخواست دو مقام مختلف است و دو حکم متفاوت دارد، که نباید این را با آن مقایسه نمود، اگر پیامبر اسلام ص از امتش بهمین مقدار قناعت کرد، که بظاهر شهادتین اقرار کنند، بدان جهت بود که حکمت در توسعه شوکت، و حفظ ظاهر نظام صالح، اقتضاء می‌کرد باین مقدار از مراتب اسلام اکتفاء کند، تا پوشش و پوستی باشد برای حفظ مغز و لب اسلام، که همان حقیقت اسلام باشد، و باین وسیله آن حقیقت را از صدمه آفات وارده حفظ کند. </p> <p>این مقام تشریع است که در آن، این حکمت را رعایت کرده، و اما مقام دعا و درخواست از خدای سبحان، مقامی دیگر است، که حاکم در آن تنها حقایق است، و غرض درخواست کننده در آن مقام متعلق بحقیقت امر است، او می‌خواهد بواقع قرب بخدا برسد، نه باسم و ظاهر آن، چون انبیاء توجهی و عشقی به ظواهر امور بدان جهت که ظاهر است ندارند، ابراهیم ع حتی علاقه باین ظاهر اسلام نسبت بامتش هم ندارد، چون اگر میداشت همان را قبل از اینکه برای ذریه‌اش درخواست کند، برای پدرش درخواست میکرد و دیگر وقتی فهمید پدر از دشمنان خداست از او بیزاری نمی‌جست، و نیز در دعایش بطوری که قرآن حکایت کرده، نمی‌گفت:  <span class="aya" rel="26_87-89" data-words="1-18">و لا تخزنی یوم یبعثون، یوم لا ینفع مال، و لا بنون، إلا من أتی الله بقلب سلیم</span>، و مرا در روزی که خلق<code class="page" rel="1,432"/> مبعوث می‌شوند، خوار مفرما، روزی که مال و فرزندان سود نمی‌دهند، مگر کسی که قلبی سالم بیاورد<span class="footnote" rel="1" title="سوره شعراء آیه ۸۷-۸۹">*</span> بلکه به خوار نشدن در دنیا و سلامت در ظاهر قناعت میکرد، و نیز نمی‌گفت:  <span class="aya" rel="26_84" data-words="1-7">و اجعل لی لسان صدق فی الآخرین</span>، و برایم لسان صدقی در آیندگان قرار ده.<span class="footnote" rel="2" title="سوره شعراء آیه ۸۴">*</span>، بلکه به لسان ذکر در آیندگان اکتفاء میکرد، و همچنین سایر کلماتی که از آن جناب حکایت شده است. </p> <h3> <span class="title" rel="2_128 2_125 2_126 2_127 2_129">اسلامی که ابراهیم و اسماعیل ع برای ذریه‌شان در خواست نمودند اسلام واقعی بود</span> </h3> <p> پس اسلامی که او برای ذریه‌اش درخواست کرد، جز اسلام واقعی نمی‌تواند باشد، و در جمله‌ <span class="aya" rel="2_128" data-words="9-11">أمة مسلمة لک</span>، خود اشاره‌ای باین معنا هست، چون اگر مراد تنها صدق نام مسلمان بر ذریه‌اش بود، میگفت: <span class="aya" rel="2_128" data-words="9-10">أمة مسلمة</span> دیگر احتیاج بکلمه لک نبود،  دقت بفرمائید. </p> <p><code class="aya" rel="2_129"/> <span class="aya" rel="2_129" data-words="1-6">ربنا و ابعث فیهم رسولا منهم</span> الخ، منظور آن جناب بعثت خاتم الانبیاء ص بود، هم چنان که رسول خدا ص می‌فرمود: من دعای ابراهیم هستم. </p> <h3>بحث روایتی‌ <span class="title" rel="2_125 2_126 2_127 2_128 2_129"> شامل روایاتی در ذیل آیات گذشته مربوط به هجرت ابراهیم به مکه و بنای کعبه و دعای ابراهیم... </span> </h3> <p> در کافی از کتانی روایت کرده که گفت: از امام صادق ع از مردی پرسیدم. که دو رکعت نماز در مقام ابراهیم را که بعد از طواف حج و عمره واجب است فراموش کرده؟ فرمود: اگر در شهر مکه یادش آمد، دو رکعت در مقام ابراهیم بخواند، چون خدای عز و جل فرموده <span class="aya" rel="2_125" data-words="9-14">و اتخذوا من مقام إبراهیم مصلی</span> و اما اگر از مکه رفته، و آن گاه یادش آمده، من دستور نمیدهم برگردد.<span class="footnote" rel="3" title="کافی ج ۴ ص ۴۲۵ حدیث ۱">*</span> مؤلف: قریب باین معنا را شیخ در تهذیب<span class="footnote" rel="4" title="تهذیب ج ۵ حدیث ۴۵۸">*</span>، و عیاشی در تفسیرش<span class="footnote" rel="5" title="عیاشی ج ۱ ص ۵۸ حدیث ۹۱">*</span>، بچند سند روایت کرده‌اند، و خصوصیات حکم، یعنی نماز در مقام ابراهیم، و اینکه باید پشت مقام باشد، هم چنان که در بعضی روایات آمده، که احدی نباید دو رکعت نماز طواف را جز در پشت مقام بخواند، تا آخر حدیث، همه از کلمه من و کلمه مصلی در جمله: <span class="aya" rel="2_125" data-words="9-14">و اتخذوا من مقام إبراهیم مصلی</span> استفاده شده است. </p> <p>و در تفسیر قمی از امام صادق ع روایت آورده که در ذیل جمله: <span class="aya" rel="2_125" data-words="21-24">أن طهرا بیتی للطائفین</span> الخ فرموده: یعنی مشرکین را از آن دور کن.<span class="footnote" rel="6" title="تفسیر قمی ج ۱ ص ۵۹">*</span> و در کافی از امام صادق ع روایت آورده که فرمود: خدای عز و جل در کتابش             <code class="page" rel="1,433"/> می‌فرماید: <span class="aya" rel="2_125" data-words="22-29">طهرا بیتی للطائفین و العاکفین و الرکع السجود</span>، و به همین جهت جا دارد بنده خدا وقتی وارد مکه می‌شود، طاهر باشد، و عرق و کثافات را از خود بشوید، و خود را پاکیزه کند.<span class="footnote" rel="1" title="کافی ج ۴ ص ۴۰۰ حدیث ۳">*</span> مؤلف: این معنا در روایاتی دیگر نیز آمده، و اینکه ائمه ع طهارت شخص وارد بمکه را از طهارت مورد بیت که در آیه آمده استفاده کرده‌اند، بضمیمه آیات دیگر، مانند آیه: <span class="aya" rel="24_26" data-words="7-11">الطیبات للطیبین و الطیبون للطیبات</span><span class="footnote" rel="2" title="سوره نور آیه ۲۶">*</span> و امثال آن بوده است. </p> <p>و در تفسیر مجمع البیان از ابن عباس روایت کرده که گفت: بعد از آنکه ابراهیم ع اسماعیل و هاجر را بمکه آورد، و در آنجا گذاشت و رفت، بعد از مدتی که قوم جرهم آمدند و با اجازه هاجر در آن سرزمین منزل کردند، اسماعیل هم به سن ازدواج رسیده با دختری از ایشان ازدواج کرد، هاجر از دنیا رفت، پس ابراهیم از همسرش ساره اجازه خواست، تا سری به هاجر و اسماعیل بزند، ساره با این شرط موافقت کرد، که در آنجا از مرکب خود پیاده نشود. </p> <p>ابراهیم ع بسوی مکه حرکت کرد، وقتی رسید فهمید هاجر از دنیا رفته لا جرم بخانه اسماعیل رفت، و از همسر او پرسید: شوهرت کجاست؟ گفت اینجا نیست، رفته شکار کند، و اسماعیل ع رسمش این بود که در داخل حرم شکار نمیکرد، همیشه می‌رفت بیرون حرم شکار می‌کرد، و برمی‌گشت، ابراهیم به آن زن گفت: آیا می‌توانی از من پذیرایی کنی؟ گفت: نه، چون چیزی در خانه ندارم، و کسی هم با من نیست که بفرستم طعامی تهیه کند. </p> <p>ابراهیم ع فرمود: وقتی همسرت بخانه آمد، سلام مرا باو برسان و بگو: عتبه خانه‌ات را عوض کن، این سفارش را کرد، و رفت. </p> <p>از آن سو نگر که چون اسماعیل بخانه آمد، بوی پدر را احساس کرد، به همسرش فرمود: آیا کسی بخانه آمد؟ گفت: آری پیر مردی دارای شمائلی چنین و چنان آمد، و منظور زن از بیان شمایل آن جناب توهین بابراهیم، و سبک شمردن او بود، اسماعیل پرسید: راستی سفارشی و پیامی نداد؟ گفت: چرا، بمن گفت: بشوهرت وقتی آمد سلام برسان، و بگو عتبه در خانه‌ات را عوض کن. </p> <p>اسماعیل ع منظور پدر را فهمید، و همسر خود را طلاق گفت، و با زنی دیگر ازدواج کرد. </p> <p>بعد از مدتی که خدا می‌داند، دوباره ابراهیم از ساره اجازه گرفت، تا بزیارت اسماعیل بیاید، ساره اجازه داد، اما باین شرط که پیاده نشود، ابراهیم ع حرکت کرد، و بمکه به در خانه اسماعیل آمد، از همسر او پرسید: شوهرت کجا است؟ گفت: رفته است تا شکاری کند،     <code class="page" rel="1,434"/> و انشاء اللَّه بزودی بر می‌گردد، فعلا پیاده شوید، خدا رحمتت کند، ابراهیم فرمود: آیا چیزی برای پذیرایی من در خانه داری؟ گفت: بلی، و بلا درنگ قدحی شیر و مقداری گوشت بیاورد، ابراهیم او را به برکت دعا کرد، و اگر همسر اسماعیل آن روز برای ابراهیم نان و یا گندم و یا جوی، و یا خرمایی آورده بود، نتیجه دعای ابراهیم این میشد، که شهر مکه از هر جای دیگر دنیا دارای گندم و جو و خرمای بیشتری می‌شد. </p> <p>بهر حال همسر اسماعیل بآنجناب گفت: پیاده شوید، تا سرت را بشویم، ولی ابراهیم پیاده نشد، لا جرم عروسش این سنگی را که فعلا مقام ابراهیم است، بیاورد و زیر پای او نهاد، و ابراهیم قدم بر آن سنگ گذاشت، که تا کنون جای قدمش در آن سنگ باقی است. </p> <p>آن گاه آب آورد، و سمت راست سر ابراهیم را بشست، آن گاه مقام را به طرف چپ او برد، و سمت چپ سرش را بشست، و اثر پای چپ ابراهیم نیز در سنگ بماند. </p> <p>آن گاه ابراهیم فرمود: چون شوهرت بخانه آمد، سلامش برسان، و بوی بگو: حالا درب خانه‌ات درست شد. </p> <p>این را گفت و رفت، پس چون اسماعیل بخانه آمد، بوی پدر را احساس کرد، و از همسرش پرسید: آیا کسی به نزدت آمد؟ گفت: بلی، پیر مردی زیباتر از هر مرد دیگر، و خوشبوتر از همه مردم، نزدم آمد، و بمن چنین و چنان گفت، و من باو چنین و چنان گفته، سرش را شستم، و این جای پای اوست، که بر روی این سنگ مانده، اسماعیل گفت: او پدرم ابراهیم است.<span class="footnote" rel="1" title="تفسیر مجمع البیان ج ۱ ص ۲۰۳">*</span> مؤلف: قریب باین معنا را قمی در تفسیرش نقل کرده است. </p> <p>و در تفسیر قمی<span class="footnote" rel="2" title="تفسیر قمی ج ۱ ص ۶۰">*</span> از امام صادق ع روایت کرده که فرمود: ابراهیم ع در بادیه‌شام منزل داشت، همین که هاجر اسماعیل را بزاد، ساره غمگین گشت، چون او فرزند نداشت و به همین جهت همواره ابراهیم را در خصوص هاجر اذیت میکرد، و غمناکش می‌ساخت. </p> <p>ابراهیم نزد خدا شکایت کرد، خدای عز و جل به او وحی فرستاد که زن بمنزله دنده کج است، اگر بهمان کجی وی، بسازی، از او بهره‌مند می‌شوی، و اگر بخواهی راستش کنی، او را خواهی شکست، آن گاه دستورش داد: تا اسماعیل و مادرش را از شام بیرون بیاورد، پرسید: پروردگارا کجا ببرم؟ فرمود: بحرم من، و امن من، و اولین بقعه‌ای که در زمین خلق کرده‌ام و آن سرزمین مکه است. </p> <p>پس از آن خدای تعالی جبرئیل را با براق برایش نازل کرد، و هاجر و اسماعیل را و خود     <code class="page" rel="1,435"/> ابراهیم را بر آن سوار نموده، براه افتاد، ابراهیم از هیچ نقطه خوش آب و هوا، و از هیچ زراعت و نخلستانی نمی‌گذشت، مگر اینکه از جبرئیل می‌پرسید: اینجا باید پیاده شویم؟ اینجا است آن محل؟ جبرئیل می‌گفت: نه، پیش برو، پیش برو، هم چنان پیش راندند، تا به سرزمین مکه رسیدند، ابراهیم هاجر و اسماعیل را در همین محلی که خانه خدا در آن ساخته شد، پیاده کرد، چون با ساره عهد بسته بود، که خودش پیاده نشود، تا نزد او برگردد. </p> <p>در محلی که فعلا چاه زمزم قرار دارد درختی بود، هاجر ع پارچه‌ای که همراه داشت روی شاخه درخت انداخت، تا در زیر سایه آن راحت باشد، همین که ابراهیم خانواده‌اش را در آنجا منزل داد، و خواست تا بطرف ساره برگردد، هاجر که راستی ایمانش شگفت‌آور و حیرت انگیز است یک کلمه پرسید آیا ما را در سرزمینی می‌گذاری و می‌روی که نه انیسی و نه آبی و نه دانه‌ای در آن هست؟ ابراهیم گفت: خدایی که مرا باین عمل فرمان داده، از هر چیز دیگری شما را کفایت است، این را گفت و راهی شام شد، همین که بکوه کداء که کوهی در ذی طوی است رسید، نگاهی بعقب و در درون این دره خشک انداخت، و گفت:  <span class="aya" rel="14_37" data-words="1-27">ربنا إنی أسکنت من ذریتی بواد غیر ذی زرع عند بیتک المحرم، ربنا لیقیموا الصلاة، فاجعل أفئدة من الناس تهوی إلیهم، و ارزقهم من الثمرات لعلهم یشکرون</span><span class="footnote" rel="1" title="سوره ابراهیم آیه ۳۷">*</span>، پروردگارا!من ذریه‌ام را در سرزمینی گود و بدون آب و گیاه جای دادم، نزد بیت محرمت، پروردگار ما، بدین امید که نماز بپادارند، پس دل‌هایی از مردم را متمایل بسوی ایشان کن، و از میوه‌ها، روزیشان ده، باشد که شکر گزارند این راز بگفت و برفت. </p> <p>پس همین که آفتاب طلوع کرد، و پس از ساعتی هوا گرم شد، اسماعیل تشنه گشت، هاجر برخاست، و در محلی که امروز حاجیان سعی می‌کنند بیامد و بر بلندی صفا بر آمد، دید که در آن بلندی دیگر، چیزی چون آب برق میزند، خیال کرد آب است، از صفا پائین آمد، و دوان دوان بدان سو شد، تا به مروه رسید، همین که بالای مروه رفت، اسماعیل از نظرش ناپدید شد،  گویا لمعان سراب مانع دیدنش شده است. </p> <p>ناچار دوباره بطرف صفا آمد، و این عمل را هفت نوبت تکرار کرد، در نوبت هفتم وقتی بمروه رسید، این بار اسماعیل را دید، و دید که آبی از زیر پایش جریان یافته، پس نزد او برگشته، از دور کودک مقداری شن جمع آوری نموده، جلو آب را گرفت، چون آب جریان داشت، و از همان روز آن آب را زمزم نامیدند، چون زمزم معنای جمع کردن و گرفتن جلو آب را می‌دهد. </p> <p>از وقتی این آب در سرزمین مکه پیدا شد مرغان هوا و وحشیان صحرا بطرف مکه آمد و   <code class="page" rel="1,436"/> شد را شروع کرده، آنجا را محل امنی برای خود قرار دادند. </p> <p>از سوی دیگر قوم جرهم که در ذی المجاز عرفات منزل داشتند، دیدند که مرغان و وحشیان بدان سو آمد و شد میکنند، آن قدر که فهمیدند در آنجا لانه دارند لا جرم آنها را تعقیب کردند، تا رسیدند به یک زن و یک کودک، که در آن محل زیر درختی منزل کرده‌اند، فهمیدند که آب به خاطر آن دو تن در آنجا پیدا شده، از هاجر پرسیدند: تو کیستی؟ و اینجا چه می‌کنی؟ و این بچه کیست؟ گفت: من کنیز ابراهیم خلیل الرحمانم، و این فرزند او است، که خدا از من به او ارزانی داشته، خدای تعالی او را مامور کرد که ما را بدینجا آورد، و منزل دهد، قوم جرهم گفتند: حال آیا بما اجازه میدهی که‌در نزدیکی شما منزل کنیم؟ هاجر گفت: باید باشد تا ابراهیم بیاید. </p> <p>بعد از سه روز ابراهیم آمد، هاجر عرضه داشت: در این نزدیکی مردمی از جرهم سکونت دارند، از شما اجازه می‌خواهند در این سرزمین نزدیک بما منزل کنند، آیا اجازه‌شان می‌دهی؟ ابراهیم فرمود: بله، هاجر به قوم جرهم اطلاع داد، آمدند، و نزدیک وی منزل کردند، و خیمه‌هایشان را بر افراشتند، هاجر و اسماعیل با آنان مانوس شدند. </p> <p>بار دیگر که ابراهیم بدیدن هاجر آمد جمعیت بسیاری در آنجا دید و سخت خوشحال شد، رفته رفته اسماعیل براه افتاد، و قوم جرهم هر یک نفر از ایشان یکی و دو تا گوسفند به اسماعیل بخشیده بودند، و هاجر و اسماعیل با همان گوسفندان زندگی میکردند. همین که اسماعیل بحد مردان برسید، خدای تعالی دستور داد: تا خانه کعبه را بنا کنند، تا آنجا که امام فرمود: و چون خدای تعالی بابراهیم دستور داد کعبه را بسازد، و او نمی‌دانست کجا بنا کند، جبرئیل را فرستاد تا نقشه خانه را بکشد-تا آنجا که فرمود-ابراهیم شروع بکار کرد، اسماعیل از ذی طوی مصالح آورد، و آن جناب خانه را تا نه ذراع بالا برد، مجددا جبرئیل جای حجر الاسود را معلوم کرد، و ابراهیم سنگی از دیوار بیرون کرده، حجر الاسود را در جای آن قرار داد، همان جایی که الآن هست. </p> <p>بعد از آنکه خانه ساخته شد، دو درب برایش درست کرد، یکی بطرف مشرق، و دری دیگر طرف مغرب، درب غربی مستجار نامیده شد، و سقف خانه را با تنه درختها، و شاخه اذخر بپوشانید، و هاجر پتویی که با خود داشت بر در کعبه بیفکند و زیر آن چادر زندگی کرد. </p> <p>بعد از آنکه خانه ساخته شد، ابراهیم و اسماعیل عمل حج انجام دادند، روز هشتم ذی الحجه جبرئیل نازل شد، و بابراهیم گفت:  ارتو من الماء بقدر کفایت آب بردار، چون در منی و عرفات آب نبود، به همین جهت هشتم ذی الحجه روز ترویه نامیده شد، پس ابراهیم را از مکه به منی برد، و شب را در منی بسر بردند، و همان کارها که به آدم دستور داده بود، بابراهیم نیز دستور<code class="page" rel="1,437"/> داد. </p> <p>ابراهیم بعد از فراغت از بنای کعبه، گفت:  <span class="aya" rel="2_126" data-words="5-17">رب اجعل هذا بلدا آمنا، و ارزق أهله من الثمرات، من آمن منهم</span>، پروردگارا این را شهر مامن کن، و مردمش را، آنها که ایمان آورده‌اند، از میوه‌ها روزی ده -امام فرمود: -منظورش از میوه‌های دل بود، یعنی خدایا مردمش را محبوب دلها بگردان، تا سایر مردم با آنان انس بورزند و بسوی ایشان بیایند، و باز هم بیایند.<span class="footnote" rel="1" title="تفسیر قمی ج ۱ ص ۶۰">*</span> </p><h3> <span class="title" rel="2_125 2_126 2_127 2_128 2_129">بررسی اخباری که به امور خارق العاده در باره کعبه و حجر الاسود و سنگ مقام اشاره دارند</span> </h3> <p> مؤلف: این خلاصه‌ای است از اخبار این داستان، آنهم اخباری که خلاصه آن را بیان کرده، و هم در این اخبار و هم در اخبار دیگر امور خارق العاده‌ای آمده، از آن جمله آمده: که خانه کعبه اولین باری که پیدا شد بصورت قبه‌ای از نور بود، که آن را برای آدم نازل کردند، و در همین محل که ابراهیم کعبه را ساخت قرار دادند، و این قبه هم چنان بود تا آنکه در طوفان نوح که دنیا غرق در آب شد، خدای تعالی آن را بالا برد، و از غرق شدن حفظ کرد، و به همین جهت کعبه را بیت عتیق  خانه قدیمی نام نهادند. </p> <p>و در بعضی اخبار آمده: که خدای عز و جل پایه‌های خانه را از بهشت نازل کرد. </p> <p>و در بعضی دیگر آمده: حجر الاسود از بهشت نازل شده، و در آن روز از برف سفیدتر بوده، و در زمین بخاطر این که کفار بدان دست مالیدند سیاه شد. </p> <p>و در کافی<span class="footnote" rel="2" title="فروع کافی ج ۴ ص ۲۰۵ حدیث ۴">*</span> نیز از یکی از دو امام باقر و صادق ع روایت کرده که فرمود: ابراهیم مامور شد تا پایه‌های کعبه را بالا ببرد، و آن را بسازد و مناسک، یعنی طریقه حج این خانه را بمردم بیاموزد. </p> <p>پس ابراهیم و اسماعیل خانه را در هر روز به بلندی یک ساق بنا کردند، تا به محل حجر الاسود رسیدند، امام ابو جعفر میفرماید: در این هنگام از کوه ابو قبیس ندایی برخاست، که ای ابراهیم تو امانتی نزد من داری، پس حجر الاسود را بابراهیم داد، و او در جای خود بکار برد. </p> <p>و در تفسیر عیاشی<span class="footnote" rel="3" title="عیاشی ج ۱ ص ۵۹ حدیث ۹۳">*</span> از ثوری از امام ابی جعفر ع روایت کرده، که گفت از آن جناب از حجر الاسود سؤال کردم، فرمود: سه تا سنگ از سنگهای بهشت به زمین نازل شد، اول حجر الاسود بود، که آن را به ودیعه بابراهیم دادند، دوم مقام ابراهیم بود، و سوم سنگ بنی اسرائیل بود. </p> <p>و در بعضی از روایات آمده: که حجر الاسود قبلا فرشته‌ای از فرشتگان بوده است. </p> <p>مؤلف: و نظائر این معانی در روایات عامه و خاصه بسیار است، و چون یک یک آنها خبر       <code class="page" rel="1,438"/> واحد است، و نمی‌شود بمضمونش اعتماد کرد، و از مجموع آنها هم چیزی استفاده نمی‌شود، لذا نه تواتر لفظی دارند، و نه معنوی، و لیکن چنان هم نیست که در ابواب معارف دینی مشابه نداشته باشد، چون نوعا روایاتی که در ابواب مختلف معارف وارد شده، همینطورند، و لذا اصراری نیست که آنها را طرد و بکلی رد کنیم. </p> <p>اما روایاتی که می‌گوید: کعبه قبلا قبه‌ای بود، که برای آدم نازل شد، و همچنین آنها که می‌گویند: ابراهیم بوسیله براق بسوی مکه رفت، و امثال این مطالب، از باب کرامت و خارق العاده، و حوادث غیر طبیعی است، که هیچ دلیلی بر محال بودنش نداریم، علاوه بر اینکه این تنها معجزه‌ای نیست که قرآن کریم برای انبیاء خود اثبات کرده، بلکه آنان را به معجزات بسیار و کرامات خارق العاده زیادی اختصاص داده است، که موارد بسیاری از آن در قرآن ثابت شده است. </p> <p>و اما روایاتی که داشت: پایه‌های کعبه و نیز حجر الاسود و سنگ مقام از بهشت نازل شده -و اینکه سنگ مقام در زیر مقام فعلی دفن شده-و نظائر این، در باره‌اش گفتیم: که نظیر این گونه روایات در معارف دینی بسیار است، حتی در باره بعضی از نباتات و میوه‌ها و امثال آن آمده، که مثلا فلان میوه یا فلان گیاه، بهشتی است. </p> <p>و نیز روایاتی که می‌گوید: فلان چیز از جهنم، و یا از فوران جهنم است، و باز از همین دسته است روایاتی که در باب طینت وارد شده، میگوید طینت مردم با سعادت از بهشت، و طینت اشقیاء از آتش بوده، یا از دسته اول از علیین، و از دسته دوم از سجین بوده است. </p> <p>و نیز از همین دسته است آن روایاتی که می‌گوید: بهشت برزخ در فلان قطعه از زمین، و آتش برزخ در آن قطعه دیگر از زمین است، و روایاتی که می‌گوید: قبر یا باغی از باغ‌های بهشت است، و یا حفره‌ای از حفره‌های جهنم، و امثال این روایات که هر کس اهل تتبع و جستجو، و نیز بینای در مطاوی اخبار باشد به آنها دست می‌یابد. </p> <p>و این گونه روایات همانطور که گفتیم بسیار زیاد است، بطوری که-اگر نتوانیم مضمون یک یک آنها را بپذیریم-باری همه را هم نمی‌توانیم رد نموده، بکلی طرح کنیم، و یا در صدور آنها از ائمه ع، و یا در صحت انتساب آنها به آن حضرات مناقشه کنیم، چون این گونه روایات از معارف الهیه است که فتح بابش بوسیله قرآن شریف شده، و ائمه ع مسیر آن را دنبال کرده‌اند، آری از کلام خدای تعالی برمی‌آید: که تنها حجر الاسود و چه و چه از ناحیه خدا نیامده، بلکه تمامی موجودات از ناحیه او نازل شده است، و آنچه در این نشئه که نشئه طبیعی و مشهود است دیده می‌شود، همه از ناحیه خدای سبحان نازل شده، چیزی که هست آنچه از موجودات<code class="page" rel="1,439"/> و حوادث که خیر و جمیل است، و یا وسیله خیر، و یا ظرف برای خیر است، از بهشت آمده، و باز هم به بهشت برمیگردد، و آنچه از شرور است یا وسیله برای شر و یا ظرف برای شر است، از آتش دوزخ آمده، و دوباره به همانجا بر می‌گردد. </p> <p>اینک نمونه‌هایی از کلام خدا:  <span class="aya" rel="15_21" data-words="1-13">و إن من شیء إلا عندنا خزائنه و ما ننزله إلا بقدر معلوم</span>، هیچ چیز نیست مگر آنکه نزد ما از آن خزینه‌ها هست، و ما نازل نمی‌کنیم، مگر به اندازه‌ای معلوم.<span class="footnote" rel="1" title="سوره حجر آیه ۲۱">*</span> که می‌رساند تمامی اشیاء عالم نزد خدا موجودند، و بوجودی نامحدود، و غیر مقدر با هیچ تقدیر موجودند، و تنها در هنگام نزول، تقدیر و اندازه‌گیری میشوند، چون کلمه تنزیل بمعنای تدریج در نزول است. </p> <p>پس آیه شریفه، مسئله خدایی بودن هر چیز را، عمومیت داده، همه چیز را از ناحیه خدا میداند، و آیاتی دیگر این معنا را در باره بعضی از چیزها بخصوص اثبات می‌کند، مانند آیه:  <span class="aya" rel="39_6" data-words="9-15">و أنزل لکم من الأنعام ثمانیة أزواج</span>، برای شما از جنس چهار پایان هشت جفت نازل کرد،<span class="footnote" rel="2" title="سوره زمر آیه ۶">*</span> است و آیه:  <span class="aya" rel="57_25" data-words="14-19">و أنزلنا الحدید فیه بأس شدید</span>، آهن را نازل کردیم، که در آن قدرتی بسیار است<span class="footnote" rel="3" title="سوره حدید آیه ۲۵">*</span> میباشد و آیه:  <span class="aya" rel="51_22" data-words="1-7">و فی السماء رزقکم و ما توعدون</span>، رزق شما و آنچه که وعده‌اش را بشما داده‌اند در آسمان است<span class="footnote" rel="4" title="سوره زاریات آیه ۲۲">*</span> که انشاء اللَّه توضیح معنایش خواهد آمد. </p> <p>پس بحکم این آیات آنچه در دنیا هست همه از ناحیه خدای سبحان نازل شده، و خدا در کلامش مکرر فرموده: که بار دیگر همه آنها بسوی پروردگار بر می‌گردند، از آن جمله آیات زیر است:  <span class="aya" rel="53_42" data-words="1-5">و أن إلی ربک المنتهی</span>، بدرستی که منتهی بسوی پروردگار تو است<span class="footnote" rel="5" title="سوره نجم آیه ۴۲">*</span> و نیز <span class="aya" rel="96_8" data-words="2-4">إلی ربک الرجعی</span>، بازگشت بسوی پروردگار تو است<span class="footnote" rel="6" title="سوره علق آیه ۸">*</span> و نیز <span class="aya" rel="40_3" data-words="14-15">إلیه المصیر</span>، بازگشت بسوی او است<span class="footnote" rel="7" title="سوره مؤمن آیه ۳">*</span> <span class="aya" rel="42_53" data-words="12-16">ألا إلی الله تصیر الأمور</span> آگاه باشید که همه امور بسوی خدا باز می‌گردد<span class="footnote" rel="8" title="سوره شوری آیه ۵۳">*</span> و آیات بسیاری دیگر. </p> <p>و نیز آیه سوره حجر این معنا را هم افاده می‌کند: که اشیاء-در فاصله میانه پیدایش و بازگشت-بر طبق مقتضایی سیر می‌کنند، که کیفیت آغازشان آن را اقتضاء کرده، و بر آن سرنوشتی از سعادت و شقاوت و خیر و شر جریان می‌یابند، که ابتداء وجودش اقتضای آن را دارد، و این معنا از آیات زیر نیز استفاده می‌شود:  <span class="aya" rel="17_84" data-words="2-5">کل یعمل علی شاکلته</span>، هر کسی بر طینت خود می‌تند<span class="footnote" rel="9" title="سوره اسری آیه ۸۴">*</span>  <span class="aya" rel="2_148" data-words="1-5">و لکل وجهة هو مولیها</span><span class="footnote" rel="10" title="سوره بقره آیه ۱۴۸">*</span>، هر کسی برای خود هدفی معین دارد که خواه ناخواه به همان سو رو                     <code class="page" rel="1,440"/> می‌کند که توضیح دلالت یک یک آنها خواهد آمد. </p> <p>و منظور در اینجا تنها اشاره اجمالی و بان مقداری است که بحث ما تمام شود، و آن این است که اخباری که می‌گوید: موجودات طبیعی نامبرده از بهشت نازل شده، و یا از جهنم آمده، در صورتی که ارتباطی با مسئله سعادت و شقاوت انسانها داشته باشد، میشود معنای صحیحی برایش تصور کرد، چون در اینصورت با اصول قرآنی که تا حدی مسلم است، منطبق می‌شود، هر چند که این توجیه باعث نشود که بگوئیم هر یک از آن روایات صحیح هم هست، و می‌توان بدان اعتماد کرد، <em>دقت فرمائید</em> . </p> <h3> <span class="title" rel="2_127 2_125 2_126 2_128 2_129">استدلال آنها که بکلی منکر این دسته روایات شده‌اند</span> </h3> <p> در این مسئله بعضی‌ها بکلی منکر روایات نامبرده شده‌اند، و چنین استدلال کرده‌اند: که از ظاهر آیه: <span class="aya" rel="2_127" data-words="1-9">و إذ یرفع إبراهیم القواعد من البیت و إسماعیل</span> الخ بر می‌آید که این دو بزرگوار خانه کعبه را بنا کرده‌اند، و برای عبادت کردن خدا در سرزمین و ثنیت و بت‌پرستی بنا کرده‌اند، و اینکه پاره‌ای داستان‌سرا، و به پیروی آنان جمعی از مفسرین، حرفهای دیگری که قرآن از آن سکوت کرده اضافه کرده‌اند. حرفهایی است زیادی، که نباید بدان اعتناء ورزید. </p> <p>هر چند که در این روایات خود تراشیده، تفنن کرده یک بار خانه خدا را قدیم دانسته، یک بار از زیارت حج آدم سخن گفته‌اند، باری دیگری از آسمان رفتن آن در زمان طوفان خبر داده، و نیز گفته‌اند حجر الاسود سنگی از سنگهای بهشت بوده است. </p> <p>و این آرایشها که داستانسرایان از یک داستان اسطوره‌ای خود بعنوان داستانی دینی کرده‌اند، هر چند که در دل ساده‌لوحان اثر خود را کرده، و لیکن مردم خردمند و صاحب نظران از اهل علم، هرگز غفلت ندارند، از اینکه شرافتی که خدا ببعضی موجودات نسبت به بعضی دیگر داده، شرافت معنوی است، پس شرافت خانه کعبه بخاطر انتسابی است که بخدا دارد و شرافت حجر الاسود بخاطر این است که بندگان خدا بدان دست می‌کشند، و در حقیقت بمنزله دست خدای سبحان است، و گر نه صرف یاقوت و یا در و یا چیز دیگر بودن در خانه در اصل، باعث شرافتی آن نمی‌شود چون شرافت در و یاقوت حقیقی نیست. </p> <p>در ناحیه خدا یعنی در بازار حقائق چه فرقی بین سنگ سیاه، و سفید هست، پس شرافت خانه تنها بخاطر این است که خدا نام خود را بر آن نهاده، و آن را محل انواع عبادتها قرار داده، عبادتهایی که در جای دیگر عملی نمی‌شود، و تفصیلش گذشت، نه بخاطر اینکه سنگهای آن بر سایر سنگها برتری دارد، و یا محل ساختمان آن از سایر زمین‌ها امتیاز دارد، و یا بنای آن از آسمان و از عالم نور آمده است. </p> <p>و این مطلب تنها مربوط بخانه کعبه نیست، بلکه شرافتی هم که انبیاء بر سایر افراد بشر<code class="page" rel="1,441"/> دارند، بخاطر تفاوتی در جسم ایشان یا در لباسشان نیست، بلکه باز بخاطر انتسابی است که با خدا دارند، چون خدا ایشان را برگزیده، و به نبوت اختصاصشان داده، و نبوت، خود یکی از امور معنوی است، و گر نه در دنیا خوشگل‌تر و خوش‌لباس‌تر از انبیاء بسیار بودند، و نیز برخوردارتر از ایشان از نعمت‌ها زیاد بوده‌اند. </p> <p>آن گاه گفته است: علاوه بر اینکه این روایات بخاطر تناقض و تعارضی که با یکدیگر دارند، و نیز بخاطر اینکه سند صحیحی ندارند، و علاوه مخالف با ظاهر کتابند، از درجه اعتبار ساقطاند. </p> <p>و نیز گفته: این روایات از جعلیات اسرائیلی‌ها است، که به دست زندیق‌های یهود در بین مسلمانان انتشار یافته، و خواسته‌اند بدین وسیله معارف دینی مسلمانان را زشت و در هم و بر هم کنند، تا هیچ یهود و نصارایی رغبت به اسلام پیدا نکند. </p> <h3> <span class="title" rel="2_127 2_125 2_126 2_128 2_129">پاسخ به منکرین و معترضین و بیان اینکه اینها دچار اشکال بزرگتری شده‌اند</span> </h3> <p> مؤلف: این بود گفتار آن معترض، اینک در پاسخ می‌گوئیم: هر چند که مطالبش تا اندازه‌ای موجه و درست است، و لیکن قدری تندروی کرده، و مثل همه تندرویها که انسان را از آن طرف می‌اندازد طوری اشکال کرده که خودش دچار اشکال بزرگتر و زننده‌تر شده است. </p> <p>اما اینکه گفت: روایات از درجه اعتبار ساقطند، چون که با هم تعارض و تناقض دارند، و نیز مخالف با کتاب خدا هستند، اشکال واردی نیست، برای این که اگر کسی می‌خواست به مضمون یک یک آنها ترتیب اثر دهد، این اشکال وارد بود،  که مثلا در بودن، مناقض با یاقوت بودن است ولی ما گفتیم: که پذیرفتن آن معنای مشترکی که همه بر آن دلالت دارند، عیبی ندارد، و معلوم است که تعارض در متن روایات ضرری به آن معنای مشترک و جامع نمی‌زند. </p> <p>البته این را هم بگوئیم: که سخن ما همه در باره روایاتی بود که به مصادر عصمت، یعنی رسول خدا ص، و ائمه معصومین از ذریه او منتهی می‌شود، نه روایات دیگر، که مثلا از مفسرین صحابه و تابعین نقل شده، چون صحابه و تابعین حالشان حال سایر مردم است، و از نظر روایت هیچ فرقی با سایر مردم ندارند، و حتی آن کلماتی هم که بدون تعارض از ایشان نقل شده، حالش، حال آن کلماتی است که متعارض است، و خلاصه سخن اینکه، کلمات صحابه و تابعین نه متعارضش حجت است، و نه بدون متعارضش، برای اینکه آنچه در اصول معارف دینی حجت است، کتاب خدا است و سنت قطعی و بس. </p> <p>پس روایاتی که در مثل مسئله مورد بحث از معصومین نقل میشود، و در آنها تعارض هست، صرف این تعارض باعث نمی‌شود که ما آنها را طرح نموده، از اعتبار ساقط بدانیم، مگر آنکه همان جهت جامع نیز مخالف با کتاب خدا و سنت قطعی باشد، و یا نشانه‌هایی از دروغ و جعل همراه داشته باشد. <code class="page" rel="1,442"/> در نتیجه دلیل نقلی در اینجا به چند دسته تقسیم می‌شود، یکی آن دلیلی که باید قبولش کرد، مانند کتاب خدا، و سنت قطعی، و یکی آن دلیلی که باید ردش کرد، و نپذیرفت، و آن عبارت از روایتی است که مخالف با کتاب و سنت باشد، و سوم آن روایاتی است که نه دلیلی بر ردش هست و نه بر قبولش، و چهارم آن روایاتی است که نه از نظر عقل دلیلی بر محال بودن مضمونش هست، و نه از جهت نقل یعنی کتاب و سنت قطعی. </p> <p>پس با این بیان فساد این اشکال دیگرش هم روشن شد، که گفت: سند این احادیث صحیح نیست، برای این که صرف صحیح نبودن سند، باعث نمی‌شود که روایت طرح شود، ما دام که مخالف با عقل و یا نقل صحیح نباشد. </p> <p>و اما مخالفت این روایات با ظاهر جمله: <span class="aya" rel="2_127" data-words="1-7">و إذ یرفع إبراهیم القواعد من البیت</span> الخ، هیچ معنایی برایش نفهمیدم، آخر کجای این آیه شریفه دلالت دارد که مثلا حجر الاسود از بهشت نبوده؟ و یا در زمان آدم قبه‌ای بجای این خانه برای آدم نازل نشده؟ و در هنگام طوفان نوح، آن قبه باسمان نرفته است؟. </p> <p>و آیا آیه بیش از این دلالت دارد که این خانه از سنگ و گل ساخته شده، و سازنده‌اش ابراهیم بوده؟ این مطلب چه ربطی دارد به اینکه آنچه در روایات آمده درست است یا درست نیست؟ بله تنها اشکالی که در این روایات هست اینست که خیلی با طبع آقا نمی‌سازد، و با سلیقه و رأی او جور نیست، آنهم سلیقه و رأیی که ناشی از تعصب مذهبی است، مذهبی که حقایق معنوی مربوط به انبیاء را قبول ندارد، و نمی‌پذیرد که ظواهر دینی متکی بر اصول و ریشه‌هایی معنوی باشد. </p> <p>و یا ناشی از تقلید کورکورانه، و دنبال روی بدون اراده از علوم طبیعی است، که در این عصر همه چیز را زیر پا نهاده، حکم می‌کند بر اینکه همانطور که باید هر حادثه از حوادث طبیعی را معلول علتی مادی و طبیعی بدانیم، امور معنوی مربوط به آن حادثه از قبیل تعلیمات اجتماعی را هم باید به یک علتی مادی، و یا چیزی که بالأخره به ماده برگردد مستند کنیم، برای اینکه در تمامی شئون حوادث مادی، حاکم همان ماده است. </p> <h3> <span class="title" rel="2_125 2_126 2_127 2_128 2_129">رد یا اثبات حقائق معنوی در شان علوم طبیعی و اجتماعی نیست</span> </h3> <p> در حالی که این تقلید صحیح نیست، و وظیفه یک دانشمند این است که این قدر تدبر داشته باشد، که علوم طبیعی تنها می‌تواند از خواص ماده و ترکیب‌های آن، و ارتباطی که آثار طبیعی با موضوعاتش دارد، بحث کند، که این ارتباط طبیعی چگونه است؟. </p> <p>و همچنین وظیفه علوم اجتماعی تنها این است که از روابط اجتماعی که میانه حوادث اجتماعی هست بحث کند، و اما حقایق خارج از حومه ماده، و بیرون از میدان عملیات آن، حقایقی که محیط به طبیعت و خواص آنست، و همچنین ارتباط معنوی و غیر مادی آن با حوادث عالم، و<code class="page" rel="1,443"/> اینکه آن حقایق چه ارتباطی با عالم محسوس ما دارد؟ وظیفه علوم طبیعی و اجتماعی نیست، و این علوم نباید در آن مسائل مداخله کند، و به لا و نعم در آنها سخنی بگوید. </p> <p>در مسئله مورد بحث علوم طبیعی تنها می‌تواند بگوید: خانه‌ای که در عالم طبیعت فرض شود، ناگزیر محتاج باین است که اجزایی از گل و سنگ، و سازنده داشته باشد، که با حرکات و اعمال خود آن سنگ‌ها و گل‌ها را بصورت خانه‌ای در آورد، و یا بحث کند که چگونه فلان حجره از سنگ‌های سیاه ساخته شد. هم چنان که علوم اجتماعی تنها می‌تواند حوادث اجتماعیه‌ای که نتیجه‌اش بنای کعبه بدست ابراهیم است معلوم کند، و آن حوادث عبارتست از تاریخ زنده او، و زندگی هاجر و اسماعیل، و تاریخ سرزمین تهامه، و توطن جرهم در مکه، و جزئیاتی دیگر. </p> <p>و اما اینکه این سنگ یعنی حجر الاسود مثلا چه نسبتی با بهشت یا دوزخ موعود دارد؟ بررسی آن وظیفه این علوم نیست، و نمی‌تواند سخنانی را که دیگران در این باره گفته‌اند، و یا خواهند گفت، انکار کند، و قرآن کریم در باره این سنگ و سنگهای دیگر، و هر موجود دیگر فرموده: همه از ناحیه قرارگاهی که نزد خدا داشته‌اند نازل شده‌اند، و دوباره به سوی او برمی‌گردند، بعضی به سوی بهشت او، و بعضی به سوی دوزخش، و باز همین قرآن ناطق است به اینکه اعمال به سوی خدا صعود می‌کند، و به سوی اویش می‌برند، و به او می‌رسد. </p> <p>با اینکه اعمال از جنس حرکات و اوضاع طبیعی هستند، و این معنا که چند حرکت، یک عمل را تشکیل می‌دهد، و اجتماع برای آن عمل اعتباری قائل میشود و گر نه عمل بودن یک عمل، امری تکوینی و حقیقتی خارجی نیست، آنچه در خارج حقیقت دارد، همان حرکات است مثلا نماز که در خارج یک عمل عبادتی شمرده می‌شود، عبارت است از چند حرکت بدنی، و زبانی، که وقتی با هم ترکیب می‌شود، نامش را نماز می‌گزاریم، با این حال قرآن می‌فرماید: عمل شما را بسوی خدا بالا می‌برند:  <span class="aya" rel="35_10" data-words="8-15">إلیه یصعد الکلم الطیب، و العمل الصالح یرفعه</span>، کلمه طیب بسوی خدا بالا می‌رود، و عمل صالح آن را تقویت میکند<span class="footnote" rel="1" title="سوره فاطر آیه ۱۰">*</span> و آیه‌ای دیگر آن را معنا نموده، می‌فرماید:  <span class="aya" rel="22_37" data-words="8-12">و لکن یناله التقوی منکم</span>، گوشت قربانی شما، بخدا نمی‌رسد، و لکن تقوای شما باو می‌رسد<span class="footnote" rel="2" title="سوره حج آیه ۳۷">*</span>، و تقوی یا خود فعل است، و یا صفتی است که از فعل حاصل می‌شود. </p> <h3> <span class="title" rel="2_125 2_126 2_127 2_128 2_129">معارف دینی بطور مستقیم هیچ ربطی به طبیعیات و اجتماعیات ندارند</span> </h3> <p> پس کسی که می‌خواهد در باره معارف دینی بحث کند، باید در اینگونه آیات تدبر کند، و بفهمد که معارف دینی بطور مستقیم هیچ ربطی به طبیعیات و اجتماعیات از آن نظر که طبیعی و     <code class="page" rel="1,444"/> اجتماعی است، ندارد بلکه اتکاء و اعتمادش همه‌بر حقایق و معانی ما فوق طبیعت و اجتماع است. </p> <p>و اما اینکه گفت:  شرافت انبیاء و معابد و هر امری که منسوب به انبیاء است مانند بیت و حجر الاسود، از قبیل شرافت ظاهری نیست، بلکه شرافتی است معنوی که از تفضیل الهی ناشی شده است سخنی است حق، و لکن این را هم باید متوجه میشد، که همین سخن حقیقتی دارد، آن حقیقت چیست؟ و آن امر معنوی که در زیر این شرافت هست کدام است؟ اگر از آن معانی باشد که احتیاجات اجتماعی هر یک را برای موضوع و ماده‌اش معین می‌کند، از قبیل ریاست، و فرماندهی در انسانها، و ارزش و گرانی قیمت، در مثل طلا و نقره، و احترام پدر و مادر و محترم شمردن قوانین و نوامیس، که معانیش در خارج وجود ندارد، بلکه اعتباریاتی است که اجتماعات بخاطر ضرورت احتیاجات دنیوی معتبر شمرده، در بیرون از وهم و اعتبار اجتماعی اثری از آن دیده نمیشود. </p> <p>و این هم پر واضح است که احتیاج کذایی در همان عالم اجتماع وجود دارد، و از آن عالم پا فراتر نمی‌گذارد، چون گفتیم: احتیاج مولود اجتماع است، تا چه رسد به اینکه سر از ساحت مقدس خدای عز سلطانه در آورد، و خدا را هم محتاج بدان حاجت کند. </p> <p>خوب، اگر بنا شد شرافت رسول خدا ص از باب همین شرافتهای اعتباری باشد، چه مانعی دارد که یک خانه و یا سنگی هم به همین شرافت مشرف گردد. </p> <p>و اگر شرافت نامبرده از معانی حقیقی و واقعی، و نظیر شرافت نور بر ظلمت، و علم بر جهل، و عقل بر سفاهت باشد، بطوری که حقیقت وجود رسول خدا ص مثلا غیر حقیقت وجود دیگران باشد، هر چند که ما با حواس ظاهری خود آن را درک نکنیم، که حقیقت مطلب هم از این قرار است، چون لایق به ساحت قدس ربوبی همین است، که فعل او و حکم او را حمل بر حقیقت کنیم، نه اعتبار، هم چنان که خودش فرمود! <span class="aya" rel="44_38-39" data-words="1-19">و ما خلقنا السماوات و الأرض و ما بینهما لاعبین، ما خلقناهما إلا بالحق، و لکن أکثرهم لا یعلمون</span>، ما آسمانها و زمین و ما بین آن دو را که می‌آفریدیم، بازی نمیکردیم، و ما آن دو را جز به حق نیافریدیم، ولی بیشتر مردم نمیدانند<span class="footnote" rel="1" title="سوره دخان آیه ۳۹">*</span>، که انشاء اللَّه بیانش خواهد آمد. </p> <p>در اینصورت برگشت شرافت آن جناب به یک نسبتی حقیقی و معنوی با ما وراء الطبیعه خواهد بود، نه صرف شرافتی مادی، و وقتی چنین شرافتی بنحوی در انبیاء ممکن باشد، چه مانعی دارد که در غیر انبیاء از قبیل خانه و سنگ و امثال آن نیز پیدا شود؟ و دلیلی که این شرافت را بیان   <code class="page" rel="1,445"/> می‌کند بخاطر انس ذهنی که اهل اجتماع باصطلاحات اجتماعی خود دارند، ظاهر در شرافت‌های اعتباری و معروف باشد. </p> <h3> <span class="title" rel="2_125 2_126 2_127 2_128 2_129">اینگونه بیانات الهی و ظواهر دینی پرده‌هایی است که بر روی اسراری انداخته شده</span> </h3> <p> راستی چقدر خوب بود می‌فهمیدیم این آقایان با آیاتی که در خصوص زینت‌های بهشتی و تشرف اهل بهشت به طلا و نقره سخن میگوید، چه معامله میکنند؟ با اینکه طلا و نقره دو فلز هستند، که به غیر از گرانی قیمت که ناشی از کمیابی آنها است؟ هیچ شرافتی ندارند؟ از ایشان می‌پرسیم: منظور از احترام و تشریف اهل بهشت بوسیله طلا و نقره چیست؟ و داشتن طلا و نقره و ثروتمند بودن در بهشت چه اثری دارد؟ با اینکه گفتیم اعتبار مالی تنها در ظرف اجتماع معنا دارد، و در بیرون از این ظرف اصلا معنا ندارد، آیا برای این گونه بیانات الهی، و ظواهر دینی وجهی به غیر این هست، که بگوئیم این ظواهر پرده‌هایی است، که بر روی اسراری انداخته‌اند؟ خوب، اگر وجه همین است که بغیر اینهم نمی‌تواند باشد، پس چرا اینگونه بیانات را در باره نشئه آخرت جائز بدانیم، ولی نظیر آن را در بعضی از مسائل دنیایی جائز ندانیم؟. </p> <h3> <span class="title" rel="2_127 2_128 2_125 2_126 2_129">امت محمد ص چه کسانی هستند؟ </span> </h3> <p> و در تفسیر عیاشی<span class="footnote" rel="1" title="تفسیر عیاشی ج ۱ ص ۶۰">*</span> از زبیری از امام صادق ع روایت آمده که گفت: به حضرتش عرضه داشتم: بفرمائید ببینم امت محمد ص چه کسانی هستند؟ فرمود: امت محمد ص خصوص بنی هاشمند، عرضه داشتم: چه دلیلی بر این معنا هست که امت محمد ص تنها اهل بیت اویند، نه دیگران؟ فرمود: قول خدای تعالی که فرموده: <span class="aya" rel="2_127-128" data-words="1-37">و إذ یرفع إبراهیم القواعد من البیت و إسماعیل، ربنا تقبل منا إنک أنت السمیع العلیم، ربنا و اجعلنا مسلمین لک، و من ذریتنا أمة مسلمة لک، و أرنا مناسکنا، و تب علینا إنک أنت التواب الرحیم</span>، که وقتی خدای تعالی این دعای ابراهیم و اسماعیل را مستجاب کرد، و از ذریه او امتی مسلمان پدید آورد، و در آن ذریه، رسولی از ایشان، یعنی از همین امت مبعوث کرد، که آیات او را برای آنان تلاوت کند، و ایشان را تزکیه نموده، کتاب و حکمتشان بیاموزد. </p> <p>و نیز بعد از آنکه ابراهیم دعای اولش را به دعای دیگر وصل کرد، و از خدا برای امت، طهارت از شرک و از پرستش بت‌ها درخواست نمود، تا در نتیجه، امر آن رسول در میانه امت نافذ، و مؤثر واقع شود، و امت از غیر او پیروی نکنند و گفت: <span class="aya" rel="14_35-36" data-words="10-32">و اجنبنی و بنی أن نعبد الأصنام، رب إنهن أضللن کثیرا من الناس، فمن تبعنی فإنه منی، و من عصانی فإنک غفور رحیم</span>.<span class="footnote" rel="2" title="سوره ابراهیم آیه ۳۶">*</span> لذا از اینجا می‌فهمیم آن امامان و آن امت مسلمان، که محمد ص در میان آنان مبعوث شده، به غیر از ذریه ابراهیم نیستند، چون ابراهیم درخواست کرد که خدایا مرا و فرزندانم را از     <code class="page" rel="1,446"/> اینکه اصنام را بپرستیم دور بدار. </p> <p>مؤلف: استدلال امام ع در نهایت درجه روشنی است، برای اینکه ابراهیم از خدا خواست تا امت مسلمه‌ای در میانه ذریه‌اش باو عطا کند، و از ذیل دعایش که گفت:  پروردگارا در میانه آن امت که از ذریه من هستند رسولی مبعوث کن، فهمیده می‌شود که این امت مسلمان همانا امت محمد ص است، اما نه امت محمد ص بمعنای کسانی که محمد ص بسوی آنان مبعوث شده، و نه امت محمد ص بمعنای آن کسانی که بوی ایمان آوردند، چون این دو معنای از امت، معنایی است اعم از ذریه ابراهیم و اسماعیل، بلکه امت مسلمی است که از ذریه ابراهیم باشد. </p> <p>از سوی دیگر ابراهیم از پروردگارش درخواست می‌کند که ذریه‌اش را از شرک و ضلالت دور بدارد، و این همان عصمت است، و چون می‌دانیم که همه ذریه ابراهیم معصوم نبودند، زیرا ذریه او عبارت بودند از تمامی عرب مصر و یا خصوص قریش، که مردمی گمراه و مشرک بودند، پس می‌فهمیم منظورش از فرزندان من بنی خصوص اهل عصمت از ذریه است، که عبارتند از رسول خدا ص و عترت طاهرینش ع، پس امت محمد ص هم تنها همینها هستند، که در دعای ابراهیم منظور بودند. </p> <p>و شاید همین نکته باعث شده که در دعای دوم بجای ذریه کلمه بنین را بیاورد، مؤید این احتمال جمله: <span class="aya" rel="14_36" data-words="7-16">فمن تبعنی فإنه منی، و من عصانی فإنک غفور رحیم</span> الخ است چون بر سر این جمله فای تفریع و نتیجه را آورده، و با آوردن آن پیروانش را جزئی از خودش خوانده، و از دیگران ساکت شده، کانه خواسته است بگوید: آنها که مرا پیروی نکنند، با من هیچ ارتباطی ندارند و من آنها را نمی‌شناسم،  دقت کنید. </p> <p>و اینکه امام فرمود:  پس از خدا برای آنان تطهیر از شرک و بت‌پرستی درخواست کرد الخ، هر چند که تنها تطهیر از بت‌پرستی را خواست، و لیکن از آنجا که بت‌پرستی را به ضلالت تعلیل کرد، و گفت:  چون شرک و بت‌پرستی ضلالت است، لذا امام ع تطهیر از معاصی را هم اضافه کرد، چون به بیانی که در آیه: <span class="aya" rel="1_7" data-words="1-4">صراط الذین أنعمت علیهم</span>.<span class="footnote" rel="1" title="سوره فاتحة الکتاب آیه ۶">*</span> گذشت، هر معصیتی شرک است. </p> <p>و اینکه امام ع فرمود:  این دلالت دارد بر اینکه ائمه و امت مسلمان الخ، معنایش این است که آیه دلالت دارد که امام و امت یکی است، و به بیانی که گذشت این ائمه و امت از ذریه ابراهیم‌اند. </p> <p>   <code class="page" rel="1,447"/> در اینجا اگر بگویی: در صورتی که مراد به امت در این آیات و نظائر آن، مانند آیه: <span class="aya" rel="3_110" data-words="1-5">کنتم خیر أمة أخرجت للناس</span><span class="footnote" rel="1" title="سوره آل عمران آیه ۱۱۰">*</span>، تنها عده‌ای معدود از امت باشند، و کلمه نامبرده شامل حال بقیه نشود، لازم می‌آید بدون جهتی مصحح، و بدون قرینه‌ای مجوز، کلام خدا را حمل بر مجاز کنیم علاوه بر این که بطور کلی خطاب‌های قرآن متوجه به عموم مردمی است که به پیامبر اسلام ایمان آورده‌اند، و این مطلب آن قدر روشن و بدیهی است، که هیچ احتیاج به استدلال ندارد. </p> <p>در پاسخ می‌گوئیم: اطلاق کلمه امت محمد ص در عموم مردمی که بدعوت آن جناب ایمان آورده‌اند، اطلاقی است نو ظهور، و مستحدث، باین معنا که بعد از نازل شدن قرآن و انتشار دعوت اسلام این استعمال شایع شد، و از هر کس میپرسیدی از امت که هستی؟ میگفت: از امت محمد  ص هستم و گر نه از نظر لغت کلمه امت بمعنای قوم است، هم چنان که در آیه: <span class="aya" rel="11_48" data-words="11-17">علی أمم ممن معک و أمم سنمتعهم</span>،<span class="footnote" rel="2" title="سوره هود آیه ۴۸">*</span> به همین معنا است حتی در بعضی موارد بر یک نفر هم اطلاق می‌شود، مانند آیه شریفه:  <span class="aya" rel="16_120" data-words="1-6">إن إبراهیم کان أمة قانتا لله</span>، ابراهیم امتی بود عبادتگر برای خدا<span class="footnote" rel="3" title="سوره نحل آیه ۱۲۰">*</span>. </p> <h3> <span class="title" rel="2_128 2_125 2_126 2_127 2_129">معنای کلمه <em>امت</em> از نظر عمومیت و وسعت تابع مورد استعمال، یا اراده گوینده است</span> </h3> <p> بنا بر این پس معنای کلمه، از نظر عمومیت و وسعت، و خصوصیت و ضیق، تابع موردی است که لفظ امت در آن استعمال می‌شود، یا تابع معنایی است که گوینده از لفظ اراده کرده است. </p> <p>پس کلمه نامبرده در آیه مورد بحث که می‌فرماید: <span class="aya" rel="2_128" data-words="1-11">ربنا و اجعلنا مسلمین لک و من ذریتنا أمة مسلمة لک</span> الخ، با در نظر داشتن مقام آن که گفتیم مقام دعا است، با بیانی که گذشت، جز به معنای عده معدودی از آنان که برسول خدا ص ایمان آوردند نمی‌تواند باشد، و همچنین در آیه‌ای که شما آوردید. یعنی آیه: <span class="aya" rel="3_110" data-words="1-5">کنتم خیر أمة أخرجت للناس</span>، که با در نظر داشتن مقامش، که مقام منت نهادن، و تنظیم و ترفیع شان امت است، بطور مسلم شامل تمامی امت اسلام نمی‌شود. </p> <p>و چگونه ممکن است شامل شود؟ با اینکه در این امت فرعون‌صفتانی آمدند، و رفتند، و همیشه هستند، و نیز در میانه امت دجال‌هایی هستند، که دستشان بهیچ اثری از آثار دین نرسید، مگر آنکه آن را محو کردند، و بهیچ ولیی از اولیاء خدا نرسید، مگر آنکه او را توهین نمودند، که انشاء اللَّه بیان کاملش در همان آیه<span class="footnote" rel="4" title="سوره آل عمران آیه ۱۱۰">*</span> خواهد آمد. </p> <p>پس آیه نامبرده از قبیل آیه: <span class="aya" rel="2_47" data-words="9-13">و أنی فضلتکم علی العالمین</span> است، که به بنی اسرائیل می‌فرماید:  من شما را بر عالمیان برتری دادم،<span class="footnote" rel="5" title="سوره بقره آیه ۴۷">*</span> که یکی از همین بنی اسرائیل قارون است، که           <code class="page" rel="1,448"/> قطعا نمی‌توان گفت: آیه شامل او نیز می‌شود، هم چنان که کلمه قوم من در آیه:  <span class="aya" rel="25_30" data-words="1-11">و قال الرسول یا رب إن قومی اتخذوا هذا القرآن مهجورا</span>، رسول گفت: ای پروردگار من، قوم من این قرآن را متروک گذاشتند،<span class="footnote" rel="1" title="سوره فرقان آیه ۳۰">*</span> شامل حال تمامی افراد امت نمی‌شود، بخاطر اینکه اولیاء قرآن و رجالی که  <span class="aya" rel="24_37" data-words="2-10">لا تلهیهم تجارة و لا بیع عن ذکر الله</span>، نه تجارتی آنان را از یاد خدا به خود مشغول میکند، و نه خرید و فروش<span class="footnote" rel="2" title="سوره نور آیه ۳۷">*</span> در میانه همین قوم و امت رسول هستند. </p> <p>پس همانطور که گفتیم معنای کلمه امت بر حسب اختلاف موارد مختلف می‌شود، یک جا بمعنای یک نفر می‌آید، جای دیگر بمعنای عده معدودی، و جایی دیگر بمعنای همه کسانی که به یک دین ایمان آورده‌اند، مانند مورد:  <span class="aya" rel="2_134" data-words="1-11">تلک أمة قد خلت، لها ما کسبت، و لکم ما کسبتم</span>، آنان امتی بودند که گذشتند، و بآنچه کردند رسیدند شما نیز بان سرنوشتی خواهید رسید که خودتان برای خود معین کرده‌اید<span class="footnote" rel="3" title="سوره بقره آیه ۱۳۴">*</span> که خطاب در آن متوجه به تمامی امت است، یعنی کسانی که به رسول اسلام  ص ایمان آوردند، و یا بگو به همه کسانی که رسول اسلام  ص بسوی آنان مبعوث شده است. </p> <h3>بحث علمی</h3> <h3> <span class="title" rel="2_125 2_126 2_127 2_128 2_129">سر گذشت ابراهیم ع یک دوره کامل از سیر عبودیت را در بر دارد</span> </h3> <p> وقتی به داستان ابراهیم ع مراجعه می‌کنیم، که زن و فرزند خود را از موطن اصلی حرکت می‌دهد، و به سرزمین مکه می‌آورد، و در آنجا اسکان می‌دهد، و نیز بماجرایی که بعد از این اسکان پیشامد میکند، تا آنجا که مامور قربانی کردن اسماعیل می‌شود، و از جانب خدای تعالی عوضی، بجای اسماعیل قربانی می‌گردد، و سپس خانه کعبه را بنا میکند. </p> <p>می‌بینیم که این سرگذشت یک دوره کامل از سیر عبودیت را در بر دارد، حرکتی که از نفس بنده آغاز گشته، به قرب خدا منتهی می‌شود، یا به عبارتی از سرزمینی دور آغاز گشته، به حظیره قرب رب العالمین ختم می‌گردد، از زینت‌های دنیا و لذائذ آن آرزوهای دروغینش، از جاه، و مال، و زمان و اولاد، چشم می‌پوشد، و چون دیوها، در مسیر وی با وساوس خود منجلابی می‌سازند، او آن چنان راه می‌رود، که پایش بان منجلاب فرو نرود، و چون آن دایه‌های از مادر مهربانتر با دلسوزیهای مصنوعی خود می‌خواهند خلوص و صفای بندگی و علاقه بدان و توجه به سوی مقام پروردگار و دار کبریایی را در دل وی مکدر سازند، آن چنان سریع گام برمی‌دارد، که شیطانها به گردش نمی‌رسند. پس در حقیقت سرگذشت آن جناب وقایعی بظاهر متفرق است، که در واقع زنجیروار بهم میپیوندد و یک داستانی تاریخی درست می‌کند، که این داستان از سیر عبودی       <code class="page" rel="1,449"/> ابراهیم حکایت میکند، سیری که از بنده‌ای بسوی خدا آغاز می‌گردد، سیری که سر تا سرش ادب است، ادب در سیر، ادب در طلب، ادب در حضور، ادب در همه مراسم حب و عشق و اخلاص، که آدمی هر قدر بیشتر در آن تدبر و دقت کند، این آداب را روشن‌تر و درخشنده‌تر می‌بیند. </p> <h3> <span class="title" rel="2_125 2_126 2_127 2_128 2_129">در باره حج و اشاره به اسرار و حکمت آن</span> </h3> <p> در پایان این راه، از طرف خدای سبحان مامور می‌شود، برای مردم عمل حج را تشریع کند، که قرآن این فرمان را چنین حکایت میکند:  <span class="aya" rel="22_27" data-words="1-16">و أذن فی الناس بالحج یأتوک رجالا، و علی کل ضامر یأتین من کل فج عمیق</span>، در میانه مردم بحج اعلام کن، تا پیادگان و سواره بر مرکب‌های لاغر از هر ناحیه دور بیایند.<span class="footnote" rel="1" title="سوره حج آیه ۲۷">*</span> چیزی که هست خصوصیاتی را که آن جناب در عمل حج تشریع کرده، برای ما نامعلوم است، ولی این عمل هم چنان در میانه عرب جاهلیت یک شعار دینی بود، تا آنکه پیامبر اسلام ص مبعوث شد، و احکامی در آن تشریع کرد، که نسبت به آنچه ابراهیم ع تشریع کرده بود، مخالفتی نداشت، بلکه در حقیقت مکمل آن بود، و این را ما از اینجا می‌گوئیم که خدای تعالی بطور کلی اسلام و احکام آن را ملت ابراهیم خوانده، می‌فرماید:  <span class="aya" rel="6_161" data-words="1-12">قل إننی هدانی ربی إلی صراط مستقیم، دینا قیما ملة إبراهیم حنیفا</span>، بگو پروردگارم مرا به سوی صراط مستقیم هدایت کرده دینی استوار که ملت ابراهیم و معتدل است.<span class="footnote" rel="2" title="سوره انعام آیه ۱۶۱">*</span> و نیز فرموده:  <span class="aya" rel="42_13" data-words="1-21">شرع لکم من الدین ما وصی به نوحا، و الذی أوحینا إلیک، و ما وصینا به إبراهیم، و موسی، و عیسی</span>، برای شما از دین همان را تشریع کرد، که نوح و ابراهیم و موسی و عیسی را نیز بدان سفارش کرده بود باضافه احکامی که مخصوص تو وحی کردیم.<span class="footnote" rel="3" title="سوره شوری آیه ۱۳">*</span> و بهر حال آنچه رسول خدا ص از مناسک حج تشریع فرمود، یعنی احرام بستن از میقات، و توقف‌در عرفات، و بسر بردن شبی در مشعر، و قربانی، و سنگ انداختن به سه جمره، و سعی میانه صفا و مروه، و طواف بر دور کعبه، و نماز در مقام، هر یک به یکی از گوشه‌های سفر ابراهیم بمکه اشاره دارد، و مواقف و مشاهد او و خانواده‌اش را مجسم میسازد، و براستی چه مواقفی، و چه مشاهدی، که چقدر پاک و الهی بود؟ !مواقفی که راهنمایش بسوی آن مواقف، جذبه ربوبیت، و سایقش ذلت عبودیت بود. </p> <h3> <span class="title" rel="2_125 2_126 2_127 2_128 2_129">عباداتی که توسط انبیاء ع تشریع شده تمثال‌هایی از سیر عبودی آنان است</span> </h3> <p> آری عباداتی که تشریع شده که بر همه تشریع کنندگان آن بهترین سلام باد صورتهایی از توجه کملین از انبیاء بسوی پروردگارشان است، تمثال‌هایی است که مسیر انبیاء ع را از هنگام شروع تا ختم مسیر حکایت میکند، سیری که آن حضرات بسوی مقام قرب و زلفی داشتند، هم چنان که آیه:  <span class="aya" rel="33_21" data-words="1-8">لقد کان لکم فی رسول الله أسوة حسنة</span>، برای شما هم در رسول خدا ص اقتدایی       <code class="page" rel="1,450"/> نیکو بود،<span class="footnote" rel="1" title="سوره احزاب آیه ۲۱">*</span> نیز باین معنا اشاره دارد، و می‌فهماند آنچه امت اسلام به عنوان عبادت میکند، تمثالی از سیر پیامبرشان است. </p> <p>و این خود اصلی است که در اخباری که حکمت و اسرار عبادتها را بیان میکند و علت تشریع آنها را شرح می‌دهد، شواهد بسیاری بر آن دیده می‌شود، که متتبع بینا می‌خواهد تا بان شواهد وقوف و اطلاع یابد. </p> 
