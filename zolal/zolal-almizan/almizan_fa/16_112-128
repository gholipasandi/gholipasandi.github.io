<h3 class="ayas">سوره النحل آیه‌های ۱۱۲ تا ۱۲۸</h3><code class="section" rel="16_112-128"/><h3>ترجمه آیات</h3> <p> <span class="trans" rel="16_112">خدا مثلی می‌زند، دهکده‌ای که امن و آرام بود و روزیش از هر طرف به فراوانی می‌رسید آن گاه منکر نعمتهای خدا شدند و خدا به سزای اعمالی که می‌کردند پرده گرسنگی و ترس بر آنها کشید.  «۱۱۲» </span><span class="trans" rel="16_113">و پیغمبری از خودشان بیامدشان پس او را تکذیب کردند و در آن حال که ستمگر بودند دچار عذاب شدند.  «۱۱۳» </span><span class="trans" rel="16_114">از آنچه خدا روزیتان کرده حلال و پاکیزه بخورید پس اگر خدا را می‌پرستید نعمتهایش را سپاس گزارید.  «۱۱۴» </span><span class="trans" rel="16_115">حق اینست که مردار و خون و گوشت خوک و آنچه نام غیر خدا بر آن برده شده برای شما حرام است و هر که ناچار شود، بدون زیاده‌روی و تجاوز، خدا آمرزگار و رحیم است.  «۱۱۵» </span><span class="trans" rel="16_116">برای آن توصیف دروغ که زبانهایتان می‌کند می‌گویید این حلال است و این حرام، تا دروغ به خدا بندید، کسانی که دروغ به خدا بندند رستگار نمی‌شوند.  «۱۱۶» </span><span class="trans" rel="16_117">تمتعی ناچیز است و عذابی الم‌انگیز دارند.  «۱۱۷» </span><span class="trans" rel="16_118">و برای کسانی که به دین یهودیت در آمدند آنچه را از پیش برای تو نقل کردیم، حرام نمودیم، ما ستمشان نکردیم بلکه خودشان به خودشان ستم می‌کردند.  «۱۱۸» </span><span class="trans" rel="16_119">آن گاه پروردگارت نسبت به کسانی که از روی نادانی بدی کرده و از پی آن توبه نموده و به صلاح آمده‌اند پروردگارت از پی آن آمرزگار و رحیم است.  «۱۱۹» </span><span class="trans" rel="16_120">ابراهیم پیشوایی فرمانبر خدا بوده و از مشرکان نبود.  «۱۲۰» </span><span class="trans" rel="16_121">سپاس‌دار نعمتهای خدا بود که وی را برگزید و به راه راست هدایتش کرد.  «۱۲۱» </span><span class="trans" rel="16_122">در این دنیا به او نیکی عطا کردیم و هم او در دنیای دیگر از شایستگان است.  «۱۲۲» </span><span class="trans" rel="16_123">آن گاه به تو وحی کردیم که آئین معتدل ابراهیم را که از مشرکان نبود پیروی کن.  «۱۲۳» </span><span class="trans" rel="16_124">شنبه گرفتن برای کسانی که در مورد آن اختلاف کرده بودند مقرر گشت پروردگارت روز قیامت در باره مطالبی که در آن اختلاف می‌کردند، میانشان داوری می‌کند. <code class="page" rel="12,521"/> «۱۲۴» </span><span class="trans" rel="16_125"> با فرزانگی و پند دادن نیکو به راه پروردگارت دعوت کن و با مخالفان به طریقی که نیکوتر است مجادله کن که پروردگارت کسی را که از راه او گمراه شده بهتر شناسد و هم او هدایت یافتگان را بهتر شناسد.  «۱۲۵» </span><span class="trans" rel="16_126">اگر عقوبت می‌کنید، نظیر آن عقوبت که دیده‌اید، عقوبت کنید و اگر صبوری کنید همان برای صابران بهتر است.  «۱۲۶» </span><span class="trans" rel="16_127">صبور باش که صبر کردن تو جز به تایید خدا نیست غم آنها را مخور و از آن نیرنگ‌ها که می‌کنند تنگ دل مباش.  «۱۲۷» </span><span class="trans" rel="16_128">خدا با کسانی است که تقوی پیشه کردند و کسانی که نیکوکار باشند.  «۱۲۸» </span></p>                             <h3>بیان آیات</h3> <p> این دسته از آیات، تتمه احکامی را بیان می‌کند که در آیات قبل بود، در این آیات خوردنیهای حرام و حلال را بیان نموده از تحریم و تحلیل بدعتی و بدون اذن خدا نهی می‌کند، و نیز پاره‌ای از احکام را که برای یهود تشریع شده بود و سپس نسخ شد ذکر نموده، در حقیقت مساله نسخ که در آیه‌ <span class="aya" rel="16_101" data-words="1-6">و إذا بدلنا آیة مکان آیة</span> گذشت عطف نموده و این معنا را خاطر نشان می‌سازد که: آنچه بر رسول خدا (ص) نازل شده دین ابراهیم است که بر اساس اعتدال و توحید بنا شده، و آن احکام طاقت‌فرسا که در دین یهود بود از دین او برداشته شده است. </p> <p>و در آخر امر به عدالت در مجازات، و دعوت به صبر و احتساب نموده و با وعده جمیل به نصرت و کفایت برای کسانی که تقوی پیشه نموده و احسان کنند آن را خاتمه می‌دهد. </p> <h3> <span class="title" rel="16_112 16_113 16_114 16_115 16_116 16_117 16_118 16_119 16_120 16_121 16_122 16_123 16_124 16_125 16_126 16_127 16_128">مثلی متضمن هشدار نسبت به کفران نعمت و زنهار از عذاب مترتب بر آن</span> </h3> <p> <code class="aya" rel="16_112"/> <span class="aya" rel="16_112" data-words="2-11">ضرب الله مثلا قریة کانت آمنة مطمئنة یأتیها رزقها رغدا...</span>. </p> <p><span class="phrase">کلمه <em rel="fa_16_112_11-11" data-sentence="5:40">رغد</em> به معنای عیش فراخ و گوارا و پاکیزه است.</span> </p> <p>و این مثلی است که خدای تعالی آورده قریه‌ای را شرح می‌دهد که تمامی ما یحتاج اهلش را فراهم نموده و این نعمتها را با فرستادن پیغمبری برایشان تمام کرده و بحد کمال رسانده است، آن پیغمبر ایشان را به آنچه مایه صلاح دنیا و آخرتشان است، دعوت می‌کند و آنان به نعمتهای او کفر می‌ورزند و آن فرستاده را تکذیب می‌کنند، خدا هم نعمتش را به نقمت و عذاب مبدل نمود، و در این مثل‌هشدار و زنهار از کفران نعمتهای خدا است بعد از آنکه ارزانی داشته، و کفر به آیات او است بعد از آنکه نازل کرده. <code class="page" rel="12,522"/> و در آن زمینه‌چینی شده برای حلال و حرامهایی که بعدا ذکر می‌کند، و از تشریع حکم، یعنی تحلیل و تحریم بدون اذن خدا نهی می‌فرماید، همه اینها که گفتیم استفاده‌ای بود که از سیاق آیات کریمه می‌شود چون هر یک از این آیات، نظر به آیه بعدش دارد. </p> <p>و بعضی گفته‌اند: آیه مذکور مثلی کلی نیست، بلکه حکایت حال خصوص مکه است که خدا اهلش را مدت هفت سال به قحطی و گرسنگی مبتلا کرد، چون بعد از آنکه خدا نعمت را برایشان فراخ فرموده بود کفران نمودند و بعد از آنکه پیامبری برایشان فرستاده بود تکذیبش کردند و به نفرین رسول خدا (ص) قافله‌هایشان مورد غارت و حمله قرار می‌گرفت و به غضب خدا دچار می‌شد. این قول را صاحب مجمع البیان به ابن عباس و مجاهد و قتاده نسبت داده است<span class="footnote" rel="1" title="مجمع البیان، ج ۶، ص ۳۹۰">*</span>. </p> <p>و لیکن اشکالی در آن هست و آن این است که هر چند آیه شریفه قابل تطبیق با مضمون این روایات است، و لیکن از سیاق آیات بر می‌آید که مثلی عمومی باشد به عنوان مقدمه و زمینه‌چینی برای آنکه گفتیم آورده شده باشد. </p> <p>پس اینکه فرمود: <span class="aya" rel="16_112" data-words="2-11">ضرب الله مثلا قریة کانت آمنة مطمئنة یأتیها رزقها رغدا</span> سه صفت برای قریه مورد مثل ذکر می‌کند که متعاقب همند، چیزی که هست وسطی آنها که مساله اطمینان باشد به منزله رابطه میان دو صفت دیگر است، چون هر قریه‌ای که تصور شود وقتی امنیت داشت و از هجوم اشرار و غارتگران و خونریزیها و اسیر رفتن زن و بچه‌شان و چپاول رفتن اموالشان و همچنین از هجوم حوادث طبیعی از قبیل زلزله و سیل و امثال آن ایمن شد مردمش اطمینان و آرامش پیدا می‌کنند و دیگر مجبور نمی‌شوند که جلای وطن نموده متفرق شوند. </p> <p>و از کمال اطمینان، صفت سوم پدید می‌آید، و آن این است که رزق آن قریه فراوان و ارزان می‌شود، چون از همه قراء و شهرستانهای اطراف آذوقه بدانجا حمل می‌شود، دیگر مردمش مجبور نمی‌شوند زحمت سفر و غربت را تحمل نموده برای طلب رزق و جلب آن بسوی قریه خود بیابانها و دریاها را زیر پا بگذارند و مشقت‌های طاقت‌فرسایی تحمل کنند. </p> <p>پس اتصاف قریه به این سه صفت که عبارت است از: امن و اطمینان و سرازیر شدن رزق بدانجا از هر طرف، تمامی نعمتهای مادی و صوری را برای اهل آن جمع کرده است و بزودی خدای سبحان نعمتهای معنوی را در آیه بعدی که می‌فرماید: <span class="aya" rel="16_113" data-words="1-5">و لقد جاءهم رسول منهم</span> بر آن نعمتها اضافه می‌فرماید، پس این قریه قریه‌ای است که نعمتهای مادی و معنوی آن تام   <code class="page" rel="12,523"/> و کامل بوده است. </p> <p>در جمله‌ <span class="aya" rel="16_112" data-words="15-23">فکفرت بأنعم الله فأذاقها الله لباس الجوع و الخوف</span> تعبیر <span class="aya" rel="16_112" data-words="16-17">بأنعم الله</span> که جمع قلت نعمت است، برای اشاره به اصناف سه‌گانه نعمت، یعنی امنیت و اطمینان و آمدن رزق است و کلمه <em>اذاقة: چشاندن</em> استعاره برای رساندن کمی از عذاب است، و چشاندن گرسنگی و ترس مشعر بر این است که آن خدایی که این دو را می‌چشاند قادر است بر دو چندان کردن و زیاد کردن آن به حدی که نتوان اندازه‌ای برایش تصور کرد، و چگونه قادر نباشد، و حال آنکه او خدایی است که تمامی قدرتها به دست او است. </p> <p>آن گاه لباس را به گرسنگی و ترس اضافه نموده فرمود: خدا چشانید به آن قریه لباس ترس و گرسنگی را. و این تعبیر دلالت دارد بر احاطه همانطور که لباس بر بدن احاطه دارد، و اشعار دارد بر اینکه این مقدار اندک از گرسنگی و ترس که خدا به آنان چشانید از هر سو بر ایشان احاطه یافت و راه چاره را به رویشان بست، پس چه حالی خواهند داشت در وقتی که خدا بیش از این، آن را به ایشان بچشاند، زیرا خدای سبحان در قهر و غضبش نامتناهی است، هم چنان که ایشان در ذلت و خواری نامتناهیند. </p> <p>سپس در آخر، آیه را با جمله‌ <span class="aya" rel="16_112" data-words="24-26">بما کانوا یصنعون</span> ختم فرمود، تا دلالت کند بر اینکه سنتی که خدا در مجازات شکر و کفر دارد هم چنان پای بر جا و مجری است. </p> <p>بنا بر این، معنای آیه این است که خدای متعال مثلی زده است، و آن مثل قریه‌ای است که اهلش از هر شری که جان و عرض و مالشان را تهدید کند در امنیت بودند، و برای روزی، حاجت به پیمودن کوه و دشتی نداشتند، رزق پاک و بسیاری از هر سو بطرف ایشان سرازیر بود، اهل این قریه به این نعمتهای الهی کفران کردند، و شکر آن را بجا نیاوردند، خدا هم به اندکی از نقمت و عذاب خود گرفتارشان کرد، و آن نقمت اندک، گرسنگی و ترس بود که چون لباس بر آنان احاطه کرد، و این در قبال کفرانی بود که بطور استمرار به نعمت‌های خدا می‌ورزیدند. </p> <p><code class="aya" rel="16_113"/> <span class="aya" rel="16_113" data-words="1-11">و لقد جاءهم رسول منهم فکذبوه فأخذهم العذاب و هم ظالمون</span>. </p> <p>این آیه نعمت معنوی اهل قریه را خاطر نشان می‌سازد، که خدا بر نعمتهای مادیشان اضافه کرد، و در این نعمت معنوی صلاح معاش و معادشان بود، چون از کفران به نعمتهای خدا زنهارشان می‌داد، و آثار شوم و شقاوت‌بار آن را برایشان شرح می‌داد، لیکن رسول خود را تکذیب کردند، با اینکه از خودشان بود و او را کاملا می‌شناختند و می‌دانستند که او به امر الهی دعوتشان می‌کند و به راه رشاد و سعادت جدی ایشان را می‌خواند، ولی با این حال ظلم کردند، و لذا عذاب الهی ایشان را بخاطر ظلمشان بگرفت. <code class="page" rel="12,524"/> و با این بیانی که برای آیه کردیم نکته قیدهایی که در آیه شریفه اخذ شده روشن می‌گردد. </p> <p><code class="aya" rel="16_114"/> <span class="aya" rel="16_114" data-words="1-6">فکلوا مما رزقکم الله حلالا طیبا...</span>. </p> <p>این جمله تفریع بر معنایی است که از مثل قبلی به دست می‌آید و تقدیر آن چنین است: وقتی حال این چنین است که در کفران رزق فراوان، عذاب و در تکذیب دعوت انبیاء، مجازات است پس از آنچه خدا روزیتان کرده بخورید در حالی که حلال و طیب باشد، یعنی شما ممنوع از آن نیستید، بدون دلواپسی بخورید ولی شکر خدا را بجای آورید، اگر او را می‌پرستید. </p> <h3> <span class="title" rel="16_114">نکاتی که از آیه: <span class="aya" rel="16_114" data-words="1-6">فکلوا مما رزقکم الله حلالا طیبا</span> استفاده می‌شود</span> </h3> <p> در این بیان چند نکته به دست می‌آید: اول اینکه: آیه شریفه در مقام این است که هر رزق طیبی را حلال کند، پس دیگر جایی برای حرف بعضی<span class="footnote" rel="1" title="مجمع البیان، ج ۶، ص ۳۹۰">*</span> از مفسرین نمی‌ماند که گفته‌اند: مراد این است که آنچه خدا از غنیمت‌ها به شما روزی کرده بخورید، و خلاصه مقصود از رزق طیب غنیمت جنگی‌و مقصود از جنگ هم جنگ بدر و مقصود از قریه در مثلی که قبلا زده شد شهر مکه است، و مقصود از رسول هم نبی اسلام ( ص) و مقصود از عذاب هم همان کشته‌شدگان صنادید قریش در روز بدر است . </p> <p>هیچ یک از این احتمالات از لفظ آیه استفاده نمی‌شود علاوه بر این سابقا احتمال مکی بودن این آیات را تایید کردیم. </p> <p>دوم اینکه: مراد از حلیت و طیب بودن این است که رزق طوری باشد که طبع بشر از آن محروم نباشد، یعنی طبع آدمی آن را پاکیزه بداند و از آن خوشش آید، و ملاک حلیت شرعی هم همین است، چون حلیت شرعی، تابع حلیت فطری است، آری دین خدا همه‌اش مطابق فطرت است و خدای سبحان انسان را مجهز به جهاز تغذیه خلق کرده، و موجوداتی از زمین مانند حیوانات و نباتات را ملایم با قوام بشر قرار داده، و طبع بشر بدون هیچ نفرتی مایل آنها هست، و چنین چیزی برای او حلال است. </p> <p>سوم اینکه: جمله <em>فکلوا</em> امری است مقدمی برای جمله‌ <span class="aya" rel="16_114" data-words="7-10">و اشکروا نعمت الله</span> و یادآوری نعمت، اشاره به سبب حکم است، چون نعمت بودن هر چیزی سبب لزوم و وجوب شکر آن است. </p> <p>   <code class="page" rel="12,525"/> چهارم اینکه: جمله‌ <span class="aya" rel="16_114" data-words="11-14">إن کنتم إیاه تعبدون</span> خطاب به مؤمنین است، چون تنها مؤمنین هستند که خدا را عبادت می‌کنند، و جز او را نمی‌پرستند، و قصر مستفاد از جمله که از مقدم آوردن مفعول بر فعلش استفاده می‌شود قصر قلب است (که معنایش در پاورقی مجلدات دیگر این کتاب گذشت) و غیر مؤمنین، یعنی مشرکین، خدا را نمی‌پرستند، بلکه بتها و آلهه را می‌پرستند. </p> <p>بعضی<span class="footnote" rel="1" title="کشاف، ج ۲، ص ۶۴۰ و روح المعانی، ج ۱۴ ص ۲۴۶">*</span> از مفسرین خطاب آیه را متوجه به مشرکین نموده ادعا کرده‌اند که: مراد از عبادت در جمله‌ <span class="aya" rel="16_114" data-words="11-14">إن کنتم إیاه تعبدون</span> اطاعت است، و یا معنا این است که اگر این پندار شما که می‌گویید ما در عبادت آلهه، عبادت خدا را منظور داریم صحیح است پس شکر خدای را بجای آورید، و لیکن هیچ یک از این دو احتمال دلچسب نیست و به آیه معنای صحیحی نمی‌دهد، زیرا اولا-عبادت را به معنای اطاعت گرفتن قرینه می‌خواهد و در آیه قرینه و شاهدی نیست، و ثانیا-مشرکین اصلا خدای را حتی در ضمن عبادت آلهه هم نمی‌پرستند، بلکه او را از عبادت خود منزه می‌دانند، چون خدا اجل از این است که دست ادراکهای بشری به او برسد و یا توجهی بسویش منتهی گردد. </p> <p>بنا بر این که گفتیم خطاب در آیه به مؤمنین است، مثلی هم که در آیه زده شده برای مؤمنین خواهد بود، و نیز خطابهای تشریعی که در آیات قبل و بعد است همه متوجه ایشان است. </p> <p>بعضی گفته‌اند: خطاب متوجه عموم مردم از مؤمن و کافر است. و لیکن بنا بر این، تطبیق آن بر آیات خالی از زحمت نیست، هر چند که اشکالش کمتر از آن است که خطاب مخصوص مشرکین باشد. </p> <p><code class="aya" rel="16_115"/> <span class="aya" rel="16_115" data-words="1-26">إنما حرم علیکم المیتة و الدم و لحم الخنزیر و ما أهل لغیر الله به فمن اضطر غیر باغ و لا عاد فإن الله غفور رحیم</span>. </p> <p>گفتار در معنای این آیه در سوره بقره آیه 173 و در سوره مائده آیه 3 و در سوره انعام آیه 145 گذشت. </p> <p>مفاد این آیه با چند عبارت مختلف در چهار جای قرآن یعنی دو سوره انعام و نحل که هر دو مکی است و یکی در اوائل بعثت نازل شده و دیگری در اواخر توقف رسول خدا  (ص) در مکه و در دو سوره بقره و مائده که در اوائل هجرت به مدینه و اواخر آن نازل شده ایراد شده، و این آیه بطوری که بعضی<span class="footnote" rel="2" title="تفسیر فخر رازی، ج ۲۰، ص ۱۳۰">*</span> از     <code class="page" rel="12,526"/> مفسرین گفته‌اند: دلالت دارد بر انحصار محرمات در همین چهار تا، یعنی مردار و خون و گوشت خوک، و آنچه برای غیر خدا ذبح شود. </p> <p>و لیکن با مراجعه به سنت، به دست می‌آید که محرمات دیگری غیر این چهار حرام که اصل در محرماتند نیز هست، که رسول خدا (ص) به امر پروردگارش که فرمود: <span class="aya" rel="59_7" data-words="30-38">ما آتاکم الرسول فخذوه و ما نهاکم عنه فانتهوا</span><span class="footnote" rel="1" title="آنچه رسول به شما دستور داد بدان عمل کنید و آنچه شما را از آن نهی فرمود ترک نمایید">*</span> بیان نموده است، بعضی از روایات دال بر این معنا نیز در سابق گذشت. </p> <p><code class="aya" rel="16_116"/><code class="aya" rel="16_117"/> <span class="aya" rel="16_116-117" data-words="1-16">و لا تقولوا لما تصف ألسنتکم الکذب هذا حلال و هذا حرام لتفتروا علی الله الکذب...</span>. </p> <p>لفظ <em>ما</em> در جمله‌ <span class="aya" rel="16_116" data-words="4-5">لما تصف</span> مصدریه است، و کلمه <em>کذب</em> مفعول تصف است، یعنی به سبب وصف زبانهای خود و به خاطر افتراء و دروغ بر خدا، نگوئید این حرام است و این حلال. </p> <p>و اینکه در سابق گفتیم-بنا بر اینکه سیاق مؤید این است-که خطابهای این آیات، متوجه مؤمنین است، این احتمال را تایید می‌کند که مراد از جمله مورد بحث نهی از بدعت در دین باشد، یعنی چیزی از حلال و حرام داخل در دین مکنید و چیزی که از دین نباشد و به وسیله وحی نرسیده باشد در میان جامعه باب مکنید، زیرا این، افتراء به خداست هر چند که باب‌کننده‌اش آن را به خدا نسبت ندهد. </p> <h3> <span class="title" rel="16_116 16_117 16_112 16_113 16_114 16_115 16_118 16_119 16_120 16_121 16_122 16_123 16_124 16_125 16_126 16_127 16_128">در عرف و اصطلاح قرآن دین همان سنت لازم الاتباع در زندگی است و هر بدعتی در آن افتراء بر خدا شمرده می‌شود</span> </h3> <p> توضیح مطلب این است که دین در عرف و اصطلاح قرآن، همان سنتی است که در زندگی جریان دارد، چنانچه در جمله <span class="aya" rel="7_45" data-words="2-8">یصدون عن سبیل الله و یبغونها عوجا</span> -از راه خدا باز می‌داشتند و طلب می‌کردند انحراف آن را و نظایر آن تکرار شده، پس دین، یعنی آن سنتی که باید در جامعه عملی شود، بطور کلی برای خداست، و هر کس چیزی بر آن اضافه کند در حقیقت به خدا افتراء بسته هر چند از اسناد آن به خدا سکوت کند، و یا حتی به زبان، این اسناد را انکار نماید. </p> <p>بیشتر مفسرین<span class="footnote" rel="2" title="تفسیر فخر رازی، ج ۲۰، ص ۱۳۱">*</span> گفته‌اند که: مراد از این آیه نهی از حرامهایی چون خون و مردارو ذبیحه برای غیر خدا است که مشرکین آن را حلال می‌دانستند، و نیز نهی از تحریم حلالهایی چون <em>بحیره</em> و <em>سائبه</em> و غیر آن دو است، و لیکن همانطور که گفتیم سیاق کلام آن را تایید </p> <p>سوره حشر، آیه 7.    <code class="page" rel="12,527"/> نمی‌کند. </p> <p>سپس خدای متعال در مقام تعلیل نهی خود فرمود: <span class="aya" rel="16_116" data-words="17-24">إن الذین یفترون علی الله الکذب لا یفلحون</span> سپس به نومیدی آنان از رستگاری اشاره نموده فرمود: <span class="aya" rel="16_117" data-words="1-6">متاع قلیل و لهم عذاب ألیم</span>. </p> <p><code class="aya" rel="16_118"/> <span class="aya" rel="16_118" data-words="1-10">و علی الذین هادوا حرمنا ما قصصنا علیک من قبل...</span> مراد از جمله <span class="aya" rel="16_118" data-words="6-10">ما قصصنا علیک من قبل</span> -آنچه برایت قبلا شرح دادیم -بطوری که گفته شد-همان تحلیل و تحریمی است که خدای تعالی در سوره انعام برای رسول خدا  (ص) بیان کرده و فرموده بود: <span class="aya" rel="6_146" data-words="1-8">و علی الذین هادوا حرمنا کل ذی ظفر...</span><span class="footnote" rel="1" title="و بر جهودان، هر حیوان ناخن‌دار رای حرام کردیم سوره انعام آیه ۱۴۶">*</span> که بطور یقین قبل از سوره نحل نازل شده بوده. </p> <p>و این آیه در حقیقت در مقام دفع اشکالی است که ممکن است بشود، و در آن عطفی است بر مساله نسخ که سابقا گذشته بود. گویا گوینده‌ای گفته است، حال که محرمات از خوردنیها منحصر به چهار حرام مذکور یعنی مردار و خون و گوشت خوک و ذبیحه برای غیر خداست، و از این چهار چیز گذشته، هر چیز دیگری حلال است پس این همه حرامها که قبلا بر بنی اسرائیل حرام شده بود چیست آیا این ظلم بر ایشان نبوده؟ </p><h3> <span class="title" rel="16_119 16_112 16_113 16_114 16_115 16_116 16_117 16_118 16_120 16_121 16_122 16_123 16_124 16_125 16_126 16_127 16_128">تحریم طیبات برای بنی اسرائیل ناشی از ظلم خودشان و عقوبت خدا در برابر عصیان آنان بوده است</span> </h3> <p> لذا در جواب فرموده: اگر ما اینها را قبلا بر بنی اسرائیل حرام کرده بودیم ظلمشان نکردیم بلکه ایشان خودشان به خود ظلم کردند و ما به کیفر ظلمشان بعضی چیزها را بر آنان حرام کردیم، به این معنا که همین چیزها برای آنان حلال بود و لیکن چون پروردگار خود را عصیان نمودند لذا به عنوان عقوبت، آنها را برایشان تحریم کردیم، هم چنان که در جای دیگر می‌فرماید: <span class="aya" rel="4_160" data-words="1-9">فبظلم من الذین هادوا حرمنا علیهم طیبات أحلت لهم...</span><span class="footnote" rel="2" title="و بخاطر ظلمهایی از یهودیان، طیباتی که بر ایشان حلال بود حرام کردیم سوره نساء، آیه ۱۵۶">*</span>. </p> <p>و اگر بعد از آن عصیان، بسوی پروردگار خود رجوع نموده از نافرمانی توبه می‌کردند، خدا هم از ایشان می‌گذشت و دوباره همان حرامها را برایشان حلال می‌کرد، که او آمرزگار و رحیم است. </p> <p>پس روشن شد که آیه شریفه متصل به ما قبل خود و داستان تحلیل و تحریم است، و گویا جوابی از سؤال مقدر است، و ما بعد آن که می‌فرماید:     <code class="page" rel="12,528"/> <span class="aya" rel="16_119" data-words="1-6">ثم إن ربک للذین عملوا السوء...</span> متصل به آن و متمم مضمون آن است. </p> <p><code class="aya" rel="16_119"/> <span class="aya" rel="16_119" data-words="1-20">ثم إن ربک للذین عملوا السوء بجهالة ثم تابوا من بعد ذلک و أصلحوا إن ربک من بعدها لغفور رحیم</span>. </p> <p><span class="phrase">کلمه <em rel="fa_16_119_7-7" data-sentence="5:667">جهالت</em> و <em rel="fa_16_119_7-7" data-sentence="64:652">جهل</em> در معنا یکی است که در اصل در مقابل علم بوده، لیکن جهالت در بسیاری از موارد، در معنای عدم انکشاف تام واقع، استعمال می‌شود، هر چند که شخص بطور کلی خالی از علم نباشد، خلاصه آن کسی را هم که بطوری که تکلیف بر او صحیح باشد علم دارد ولی واقع بطور کامل برایش مکشوف نیست جاهل می‌گویند، مانند کسی که مرتکب محرمات می‌شود با اینکه می‌داند حرام است و لیکن هواهای نفسانی بر او غلبه نموده به معصیت وادارش می‌کند، و نمی‌گذارد که در حقیقت به این مخالفت‌و عصیان و عواقب وخیم آن بیندیشد، بطوری که اگر اجازه‌اش می‌داد و بطور کامل بصیرت می‌یافت هرگز مرتکب آنها نمی‌شد، چنین کسی را هم جاهل می‌گویند با اینکه علم به حرام بودن آن کارها دارد، و لیکن حقیقت امر برایش پنهان است.</span> </p> <p>مراد از جهالت در آیه مورد بحث همین معنا است، زیرا اگر به معنای اول یعنی نادانی می‌بود، و آن عمل سوء که در آیه آمده حکم و یا موضوعش برای آنان مجهول بود دیگر ارتکاب آنها معصیت نمی‌شد تا محتاج به توبه و آمرزش و رحمت باشند. </p> <p>و این آیه همانطور که قبلا نیز اشاره شد به ما قبل خود متصل، و متمم مضمون آن است بنا بر این، معنای مجموع دو آیه چنین می‌شود: ما در تحریم طیباتی که بر بنی اسرائیل حرام کردیم، بر ایشان ظلم ننمودیم، بلکه خود آنان بودند که به خویشتن ظلم کردند، چون مرتکب معصیتها گشته و بر آنها اصرار ورزیدند، و این اصرار بر گناه نتیجه‌اش تحریم حلالهایشان شد، و بعد از همه اینها، باب مغفرت و رحمت به روی همه باز است و خدا نسبت به کسانی که از روی جهالت عمل سوء انجام می‌دهند (عمل سوء به معنای عمل بد است) و سپس توبه نموده خود را اصلاح می‌کنند تا آنجا که توبه‌شان پای بر جا می‌شود، خدا نسبت به آنان آمرزگار و رحیم است، و اگر توبه را در اول، مقید به اصلاح نموده و سپس در آخر ضمیر را به توبه تنها برگردانده و فرموده: من بعدها-بعد از توبه <em>و نفرموده: </em> من بعدهما-بعد از توبه و اصلاح  برای این بوده که دلالت کند بر اینکه شمول مغفرت و رحمت تنها از آثار توبه است، نه توبه و اصلاح. </p> <p>و اگر توبه را مقید به اصلاح کرد برای این بود که توبه‌شان معلوم شود و هویدا گردد، که راستی توبه کرده‌اند، و جدا از راه خطا و گناه برگشته‌اند، و توبه‌شان صرف صورت و حالی<code class="page" rel="12,529"/> از معنا نبوده است. </p> <p>و جمله‌ <span class="aya" rel="16_119" data-words="15-18">إن ربک من بعدها</span> که در ذیل آیه است، خلاصه‌ای است برای مفصلی که در صدر آیه گذشت که فرمود: <span class="aya" rel="16_110" data-words="2-4">إن ربک للذین...</span> و فائده این خلاصه‌گیری، نگهداری فهم شنونده است از اینکه دچار تشویش و گمراهی گردد، و نیز اظهار عنایت است به اینکه مغفرت و رحمت همواره بعد از توبه است نظیر آیه‌ای که گذشت و می‌فرمود: <span class="aya" rel="16_110" data-words="1-19">ثم إن ربک للذین هاجروا من بعد ما فتنوا ثم جاهدوا و صبروا إن ربک من بعدها لغفور رحیم</span> <code class="aya" rel="16_120"/> <span class="aya" rel="16_120" data-words="1-12">إن إبراهیم کان أمة قانتا لله حنیفا و لم یک من المشرکین</span>. </p> <p>این آیه و ما بعدش به آیات حصر محرمات اکل در چهار چیز و حلال کردن غیر آن متصل است، و به عبارت دیگر این آیه تا آخر چهار آیه بعدش به منزله تفصیل مطالب قبل است، گویا گفته شده که این حال ملت و کیش موسی بود که در آن حرام کردیم بر بنی اسرائیل پاره‌ای از طیبات را و اما این کیش و مذهب که ما به تو نازلش کردیم، ملتی است که ابتداء به ابراهیم دادیم و او را برگزیده بسوی صراط مستقیمش هدایت نمودیم و با آن ملت، دنیا و آخرتش را اصلاح کردیم، ملتی است معتدل و جاری بر طبق فطرت که تنها طیبات در آن حلال و تنها خبائث در آن حرام شده، و با بکار بستن آن خیراتی که ابراهیم بدست آورد، بدست می‌آید. </p> <h3> <span class="title" rel="16_120 16_112 16_113 16_114 16_115 16_116 16_117 16_118 16_119 16_121 16_122 16_123 16_124 16_125 16_126 16_127 16_128">بیان مراد از اینکه ابراهیم (ع) یک امت بود و ذکر اوصاف او که آثار تدین به دین حنیف او است</span> </h3> <p> <span class="phrase">کلمه <em rel="fa_16_120_4-4" data-sentence="5:285">امة</em> در جمله‌ <span class="aya" rel="16_120" data-words="1-5">إن إبراهیم کان أمة قانتا</span> بطوری که راغب گفته قائم مقام جماعت در عبادت خدا است، چنان که می‌گویند فلانی خودش به تنهایی یک قبیله است<span class="footnote" rel="1" title="مفردات راغب، ماده &lt;em&gt;امة&lt;/em&gt; ">*</span>.</span> </p> <p>این کلام راغب بود که قریب المعنای با روایت نقل شده از ابن عباس است<span class="footnote" rel="2" title="روح المعانی، ج ۱۴، ص ۲۴۹">*</span>. بعضی<span class="footnote" rel="3" title="روح المعانی، ج ۱۴، ص ۲۵۰">*</span> دیگر گفته‌اند: امت در اینجا به معنای امامی است که به وی اقتداء می‌شود. و بعضی<span class="footnote" rel="4" title="روح المعانی، ج ۱۴، ص ۲۴۹">*</span> گفته‌اند: ابراهیم امتی بوده که تا مدتی یک فرد داشته و آنهم خودش بوده، چون تا مدتی غیر از آن جناب فرد دیگری موحد نبوده است. </p> <p> <span class="aya" rel="16_120" data-words="5-12">قانتا لله حنیفا و لم یک من المشرکین</span> <span class="phrase">-کلمه <em rel="fa_16_120_5-5" data-sentence="6:160">قانت</em> از قنوت است که به معنای اطاعت و عبادت و یا دوام در آن دو است، و کلمه <em>حنیف</em> از حنف است که به معنای میل از دو طرف افراط و تفریط، به طرف وسط و اعتدال است.</span> </p> <p>         <code class="page" rel="12,530"/><code class="aya" rel="16_121"/> <span class="aya" rel="16_121" data-words="1-8">شاکرا لأنعمه اجتباه و هداه إلی صراط مستقیم</span>. </p> <p> <em>اجتباء</em> از ماده <em>جبایه</em> است که به معنای جمع‌آوری کردن است، و اجتباء خدا انسان را به این معنا است که او را خالص برای خود سازد و از مذهب‌های مختلف جمع‌آوریش نماید، و در اینکه بعد از توصیفش به شکر نعمت بدون فاصله کلمه اجتباء را آورد اشعار به این است که شکر نعمت، علت اجتباء بوده است و این تفسیر آنچه را که ما در سوره اعراف برای آیه  <span class="aya" rel="7_17" data-words="15-19">و لا تجد أکثرهم شاکرین</span> کردیم تایید می‌کند، زیرا در آنجا گفتیم حقیقت شکر اخلاص در عبودیت است. </p> <p><code class="aya" rel="16_122"/> <span class="aya" rel="16_122" data-words="1-11">و آتیناه فی الدنیا حسنة و إنه فی الآخرة لمن الصالحین</span>. </p> <p>مقصود از <em>حسنه در دنیا</em> ، معیشت نیکو است، و ابراهیم (ع) دارای ثروتی فراوان و مروتی عظیم بوده، ما در تفسیر سوره یوسف در ذیل آیه ششم و نیز در معنای هدایت و صراط مستقیم در تفسیر سوره فاتحه و در معنای آیه‌ <span class="aya" rel="2_130" data-words="16-21">و إنه فی الآخرة لمن الصالحین</span><span class="footnote" rel="1" title="سوره بقره، آیه ۱۳۰">*</span> بحثهای مفصلی داشتیم به آنجا مراجعه شود. </p> <p>و در اینکه ابراهیم (ع) را به صفات مذکور توصیف فرموده اشاره به این است که این صفات آثار نیک این دین حنیف است، اگر انسان به این دین در آید، او را به تدریج به راهی می‌اندازد که ابراهیم (ع) را بدان انداخت. </p> <p><code class="aya" rel="16_123"/> <span class="aya" rel="16_123" data-words="1-13">ثم أوحینا إلیک أن اتبع ملة إبراهیم حنیفا و ما کان من المشرکین</span>. </p> <p>در این آیه دو صفت را از ابراهیم (ع) دوباره آورده، و این تکرار برای اشاره به این است که نسبت به آن دو صفت عنایت بیشتری داشته است. </p> <h3> <span class="title" rel="16_124">معنای آیه: <span class="aya" rel="16_124" data-words="1-7">إنما جعل السبت علی الذین اختلفوا فیه...</span> و مقصود از اختلاف یهود در سبت و وجوهی که در این باره گفته شده است</span> </h3> <p> <code class="aya" rel="16_124"/> <span class="aya" rel="16_124" data-words="1-7">إنما جعل السبت علی الذین اختلفوا فیه...</span>. </p> <p><span class="phrase">در مفردات گفته: کلمه <em rel="fa_16_124_3-3" data-sentence="21:354">سبت</em> در اصل به معنای قطع است، و از همین جهت به قطع سیر، می‌گویند سبت السیر، و نیز سبت الشعر، تراشیدن مو است، و سبت الانف، بریدن بینی از ته است بعضی گفته‌اند: خدای تعالی روز شنبه را بدین جهت سبت خوانده که خداوند خلقت آسمانها و زمین را در روزیک شنبه شروع کرد و شش روز طول کشید روز هفتم که همان شنبه می‌شود عمل خود را قطع کرد، و بدین جهت روز شنبه را سبت خوانده.</span> </p> <p>و جمله <em>سبت فلان</em> به این معنا است که فلانی وارد در شنبه شد و در جمله <span class="aya" rel="7_163" data-words="16-18">یوم سبتهم شرعا</span> بعضی گفته‌اند یعنی روز قطعشان از عمل، و در معنای جمله‌ <span class="aya" rel="7_163" data-words="19-22">و یوم لا یسبتون</span>   <code class="page" rel="12,531"/> بعضی گفته‌اند روزی که عمل را قطع نمی‌کنند، و بعضی گفته‌اند روزی که در شنبه نیستند، و هر دو جمله اشاره است به یک حالت، و جمله‌ <span class="aya" rel="16_124" data-words="1-3">إنما جعل السبت</span> معنایش این است که:  اگر ترک عمل در شنبه مقرر شد <span class="aya" rel="78_9" data-words="1-4">و جعلنا نومکم سباتا</span> یعنی خواب شما را قطع عمل قرار دادیم، و این اشاره است به صفتی که در باره شب آورده و فرموده بود: <span class="aya" rel="10_67" data-words="6-7">لتسکنوا فیه</span> -تا در آن آرامش گیرید<span class="footnote" rel="1" title="مفردات راغب، ماده &lt;em&gt;سبت&lt;/em&gt; ">*</span>. </p> <p>پس مراد از سبت بطوری که وی گفته، خود روز است، لیکن معنای قرار دادن آن، قرار دادن ترک عمل در آن و تشریع این ترک است، ممکن هم هست مراد از آن، معنای مصدری باشد نه روزی که در آن این معنا جعل شده، کما اینکه ظاهر آیه‌ <span class="aya" rel="7_163" data-words="14-24">تأتیهم حیتانهم یوم سبتهم شرعا و یوم لا یسبتون لا تأتیهم</span><span class="footnote" rel="2" title="ماهی‌هاشان می‌آمدند روز سبت و ایشان در روزی که سبت نمی‌کردند نمی‌آمدند سوره اعراف، آیه ۱۶۳">*</span> همین است، بهر حال طبع کلام اقتضاء می‌کرد که بفرماید:  انما جعل السبت للذین تا نوعی اختصاص و ملکیت را افاده کند و بفهماند که خدا در هر هفته یک روز را برای آنان تعطیل قرار داده، تا از عمل دست بکشند و به عبادت پروردگار خود بپردازند، و آن روز شنبه است، هم چنان که برای مسلمین در هفته یک روز را قرار داده تا در آن برای عبادت و نماز اجتماع کنند، و آن روز جمعه است. </p> <p>ولی <span class="phrase">اینطور نفرمود، بلکه کلمه <em rel="fa_16_124_2-2" data-sentence="25:1158">جعل</em> را با لفظ <em>علی</em> متعدی کرده نه با لفظ لام، با اینکه لفظ <em>علی</em> تکلیف و تشدید را می‌رساند مثلا می‌گویند: لی علیک دین-برای منست بر ضرر تو قرضی یعنی تو به من بدهکاری، و یا می‌گویند: هذا علیک لا لک-این بر ضرر تو است نه بنفع تو و این بدان جهت بود که بفهماند، تعطیلی روز شنبه در یهود به منظور آسایش آنان نبود، بلکه ابتلاء و امتحانی بوده و لذا می‌بینیم که بالأخره تشریع این حکم منجر به لعنت طائفه‌ای از ایشان و مسخ شدن طایفه دیگرشان شد که در سوره بقره آیه 65 و در سوره نساء آیه 47 بدان اشاره شده است، بنا بر این مناسب‌تر این است که بگوییم مراد از جمله <em>اختلفوا فیه</em>  اختلاف در سبت، بعد از تشریع آن باشد، زیرا بنی اسرائیل در باره آن اختلاف نموده عده‌ای تشریع آن پذیرفته و عده‌ای رد کردند، دسته سومی حیله بکار بردند که در سوره بقره و نساء و اعراف به حیله آنان و داستانشان اشاره شده است، نه اینکه مراد از اختلافشان در آن، قبل از تشریع آن باشد چنانچه در بعضی<span class="footnote" rel="3" title="روح المعانی، ج ۱۴، ص ۲۵۲">*</span> روایات آمده که اول پیشنهاد شد که در هر هفته یک روز       <code class="page" rel="12,532"/> برای عبادت تعطیل کنند، آن گاه آن روز را جمعه قرار دادند، و بهمین خاطر اختلاف در گرفت بخاطر رفع اختلاف شنبه را قرار دادند.</span> </p> <p>و معنای آیه این است که: جز این نیست که روز سبت قرار داده شد و یا یک روز در هفته برای عبادت تعطیل شد بمنظور تشدید و آزمایش یهود که بعد از تشریع آن اختلاف کردند، یک دسته قبولش کردند، و یک دسته دیگر آن را رد نمودند، دسته سوم در ظاهر به قبول آن تظاهر نموده و در خفا، برای اشتغال به ماهیگیری حیله نمودند، پروردگار تو در روز قیامت میان آنان در آنچه اختلاف می‌کردند حکم خواهد نمود . </p> <p>بنا بر اینکه معنا چنین باشد و زان آیه و زان آیه قبلی می‌باشد که می‌فرمود: <span class="aya" rel="16_118" data-words="1-5">و علی الذین هادوا حرمنا...</span> که گفتیم در معنای جواب از سؤال مقدر و معطوف بر داستان نسخ است که قبل از این گفتگویش در میان بود، و تقدیر آن چنین است، اما قرار دادن سبت برای یهود به نفع نبود بلکه علیه ایشان بود تا خدا امتحانشان کند و برایشان تنگ بگیرد، هم چنان که نظایر این آزمایش و به حساب چوبکاری در آنان زیاد بود، چون مردمی یاغی و متجاوز و متکبر بودند و کوتاه سخن اینکه آیه شریفه ناظر به اعتراضی است که یهود بر تشریع بعضی احکام غیر فطری در دین خود و نسخ آن در این شریعت کردند، و اگر این مطلب را ضمیمه آیه‌ای که قبلا در باره یهود بحث می‌کرد و می‌فرمود: <span class="aya" rel="16_118" data-words="1-5">و علی الذین هادوا حرمنا...</span> ننمود برای این بود که مساله سبت با سنخ مساله تحلیل طیبات و استثناء غذاهای حرام مغایر است، قبلا هم فهمیدید که آیه: <span class="aya" rel="16_118" data-words="1-4">و علی الذین هادوا</span> تا جمله‌ <span class="aya" rel="16_123" data-words="9-13">و ما کان من المشرکین</span> که هفت آیه می‌باشند کلامی است متصل و تمام که به آیه مورد بحث متصل گشته و آن هشتمی آنها شده است. </p> <p>از اینجا جواب اعتراضی که شده روشن می‌شود، و اعتراض این است که وسط قرار گرفتن داستان سبت میان آیه‌ <span class="aya" rel="16_123" data-words="1-3">ثم أوحینا إلیک...</span> که رسول خدا (ص) را امر به پیروی از ملت ابراهیم می‌کند و آیه‌ <span class="aya" rel="16_125" data-words="1-4">ادع إلی سبیل ربک...</span> نظیر فاصله شدن میان درخت و پوست درخت است. </p> <p>و حاصل جواب این شد که گفتیم: آیه‌ <span class="aya" rel="16_123" data-words="1-7">ثم أوحینا إلیک أن اتبع ملة إبراهیم...</span> جزء آخر سیاق قبلی است، و آیه‌ <span class="aya" rel="16_124" data-words="1-3">إنما جعل السبت</span> مربوط و متصل به مطالب قبل آن است، و اما آیه‌ <span class="aya" rel="16_125" data-words="1-4">ادع إلی سبیل ربک...</span> مطلب تازه‌ای را بیان می‌کند، و آن دستور به دعوت بسوی راه خداست، بعنوان خطاب و هیچ ربطی به ملت ابراهیم و کیش وی ندارد تا بگویید به آیه پیروی ملت ابراهیم متصل است، و مساله سبت در میان آن دو بیگانه است، هر چند که راه خدا به عینه همان ملت ابراهیم است، و لیکن برای الفاظ حکمی است، و برای معانی حکمی دیگر<code class="page" rel="12,533"/> (دقت بفرمائید). </p> <p>مفسرین در بیان اختلاف مذکور در آیه اختلاف عمیقی دارند، بعضی<span class="footnote" rel="1" title="روح المعانی، ج ۱۴، ص ۲۵۳">*</span> از ایشان گفته: مراد از آن، این است که خداوند مساله سبت را گوشمالی کسانی قرار داد که با پیغمبرشان بر سر تعظیم جمعه اختلاف نموده، از آن اعراض کردند، و شنبه را برای خود روز عبادت گرفتند، خدا هم همان شنبه را برای آنان مایه تشدید کرد. پس بنا به گفته این مفسر اختلاف مزبور قبل از جعل بوده نه بعد از آن، و چه بسا کلمه <em>فی</em> را به معنای لام و برای تعلیل دانسته و آیه را چنین معنا کرده: این است و جز این نیست که سبت قرار داده شد بر کسانی که به علت آن اختلاف کردند . </p> <p>بعضی<span class="footnote" rel="2" title="روح المعانی، ج ۱۴، ص ۲۵۳ به نقل از حقاجی">*</span> دیگر گفته‌اند: اختلاف به معنای مخالفت است، چون یهودیان در مساله سبت مخالفت پیغمبر خود کردند، نه اینکه اختلاف کرده باشند. </p> <p>عده‌ای<span class="footnote" rel="3" title="روح المعانی، ج ۱۴، ص ۲۵۳ به نقل از قاضی عیاض">*</span> دیگر گفته‌اند: خداوند مامورشان کرده بود که جمعه را روز عبادت بگیرند، و لیکن معلوم نکرده بود که جمعه چه روزی است، و تعیین آن را به اجتهاد خود آنان واگذار کرده بود، آن گاه احبار ایشان (پیشوایان یهود) در تعیین آن اختلاف کردند و خدا هم هدایتشان نکرد در نتیجه شنبه را برای خود تعیین نمودند. </p> <p>بعضی<span class="footnote" rel="4" title="روح المعانی، ج ۱۴، ص ۲۵۳">*</span> دیگر گفته‌اند: مراد این است که در میان خود در باره شان سبت اختلاف کردند، بعضی گفتند: از روز جمعه محترم‌تر است و بعضی جمعه را افضل از آن دانستند. و همچنین اقوالی دیگر که ریشه همه آنها مطالبی است که در خصوص قصه سبت یهود رسیده است. </p> <p>و خواننده به خوبی می‌داند که هیچ یک از این اقوال با لفظ آیه سازگاری و آن طور که باید انطباق ندارد، پس ناگزیر باید وجهی را که گذشت بپذیریم. </p> <p><code class="aya" rel="16_125"/> <span class="aya" rel="16_125" data-words="1-13">ادع إلی سبیل ربک بالحکمة و الموعظة الحسنة و جادلهم بالتی هی أحسن...</span>. </p> <p><span class="phrase">شکی نیست در اینکه از آیه استفاده می‌شود که این سه قید، یعنی <em rel="fa_16_125_5-5" data-sentence="60:260">حکمت</em> و  <em rel="fa_16_125_7-7" data-sentence="120:242">موعظه</em> و <em rel="fa_16_125_10-10" data-sentence="181:224">مجادله</em> ، همه مربوط به طرز سخن گفتن است، رسول گرامی مامور شده که         <code class="page" rel="12,534"/> به یکی از این سه طریق دعوت کند که هر یک برای دعوت، طریقی مخصوص است، هر چند که جدال به معنای اخصش دعوت به شمار نمی‌رود.</span> </p> <h3> <span class="title" rel="16_125"><span class="phrase">معنای <em rel="fa_16_125_5-5" data-sentence="6:206">حکمت</em> ، <em rel="fa_16_125_7-7" data-sentence="64:189">موعظه</em> و <em rel="fa_16_125_10-10" data-sentence="124:171">مجادله</em> و مراد از موعظه حسنه و جدال بالتی هی احسن در آیه: <span class="aya" rel="16_125" data-words="1-13">ادع إلی سبیل ربک بالحکمة و الموعظة الحسنة و جادلهم بالتی هی أحسن</span></span> </span> </h3> <p> و <span class="phrase">اما معنی <em rel="fa_16_125_5-5" data-sentence="9:614">حکمت</em> -بطوری که در مفردات<span class="footnote" rel="1" title="مفردات راغب، ماده &lt;em&gt;حکم&lt;/em&gt;">*</span> آمده به معنای اصابه حق و رسیدن به آن به وسیله علم و عقل است، و اما <em rel="fa_16_125_7-7" data-sentence="242:422">موعظه</em> بطوری که از خلیل<span class="footnote" rel="2" title="مفردات راغب ماده &lt;em&gt;وعظ&lt;/em&gt; ">*</span> حکایت شده به این معنا تفسیر شده که کارهای نیک طوری یادآوری شود که قلب شنونده از شنیدن آن بیان، رقت پیدا کند، و در نتیجه تسلیم گردد، و اما <em rel="fa_16_125_10-10" data-sentence="546:163">جدال</em> بطوری که در مفردات آمده عبارت از سخن گفتن از طریق نزاع و غلبه جویی است<span class="footnote" rel="3" title="مفردات راغب، ماده &lt;em&gt;جدل&lt;/em&gt; ">*</span>.</span> </p> <p>دقت در این معانی به دست می‌دهد که مراد از حکمت (و خدا داناتر است) حجتی است که حق را نتیجه دهد آنهم طوری نتیجه دهد که هیچ شک و وهن و ابهامی در آن نماند، و موعظه عبارت از بیانی است که نفس شنونده را نرم، و قلبش را به دقت در آورد، و آن بیانی خواهد بود که آنچه مایه صلاح حال شنونده است از مطالب عبرت‌آور که آثار پسندیده و ثنای جمیل دیگر آن را در پی دارد دارا باشد. </p> <p>و جدال عبارت است از: دلیلی که صرفا برای منصرف نمودن خصم از آنچه که بر سر آن نزاع می‌کند بکار برود، بدون اینکه خاصیت روشنگری حق را داشته باشد، بلکه عبارت است اینکه آنچه را که خصم خودش به تنهایی و یا او و همه مردم قبول دارند بگیریم و با همان ادعایش را رد کنیم. </p> <p>بنا بر این، این سه طریقی که خدای تعالی برای دعوت بیان کرده با همان سه طریق منطقی، یعنی برهان و خطابه و جدل منطبق می‌شود. </p> <p>چیزی که هست خدای تعالی موعظه را به قید حسنه مقید ساخته و جدال را هم به قید <span class="aya" rel="16_125" data-words="11-13">بالتی هی أحسن</span> مقید نموده است، و این خود دلالت دارد بر اینکه بعضی از موعظه‌ها حسنه نیستند، و بعضی از جدالها حسن (نیکو) و بعضی دیگر احسن (نیکوتر) و بعضی دیگر اصلا حسن ندارند و گر نه خداوند موعظه را مقید به حسن و جدال را مقید به احسن نمی‌کرد. </p> <p>و بعید نیست تعلیلی که در ذیل آیه کرده و فرموده: <span class="aya" rel="16_125" data-words="14-20">إن ربک هو أعلم بمن ضل عن</span>       <code class="page" rel="12,535"/> <span class="aya" rel="16_125" data-words="21-25">سبیله و هو أعلم بالمهتدین</span> وجه تقیید مذکور را روشن کند، و معنا چنین شود: خدای سبحان داناتر است به حال کسانی که از دین حق گمراه گشتند هم چنان که او داناتر است به حال راه یافتگان، پس او می‌داند تنها چیزی که در این راه مفید است همانا حکمت و موعظه و جدال است، اما نه هر موعظه و جدال، بلکه مراد موعظه حسنه و جدال احسن است. </p> <p>اعتبار صحیح هم این معنا را تایید می‌کند، برای اینکه راه خدای تعالی اعتقاد حق و عمل حق است و پر واضح است که دعوت به حق بوسیله موعظه، مثلا از کسی که خودش به حق عمل نمی‌کند و به آنچه موعظه می‌کند، متعظ نمی‌شود هر چند به زبان دعوت به حق است ولی عملا دعوت به خلاف حق است، همچنین دعوت به حق بوسیله مجادله با مسلمات کاذب خصم، هر چند اظهار حق است، و لیکن چنین مجادله‌ای احیاء باطل نیز هست و یا می‌توانی بالاتر از این بگویی، و آن این است که چنین مجادله‌ای احیاء حق است با کشتن حقی دیگر، مگر اینکه منظور از چنین مجادله‌ای صرف مناقضه باشد نه احیاء حق. </p> <p>از اینجا روشن می‌شود که حسن موعظه از جهت حسن اثر آن در احیاء حق مورد نظر است، و حسن اثر وقتی است که واعظ خودش به آنچه وعظ می‌کند متعظ باشد، و از آن گذشته در وعظ خود آن قدر حسن خلق نشان دهد که کلامش در قلب شنونده مورد قبول بیفتد، قلب با مشاهده آن خلق و خوی، رقت یابد و پوست بدنش جمع شود و گوشش آن را گرفته و چشم در برابرش خاضع شود. </p> <p>و اگر از راه جدال دعوت می‌کند باید که از هر سخنی که خصم را بر رد دعوتش تهییج می‌کند و او را به عناد و لجبازی واداشته بر غضبش می‌اندازد بپرهیزد و مقدمات کاذب را هر چند که خصم راستش بپندارد بکار نبندد مگر همانطور که گفتیم جنبه مناقضه داشته باشد، و نیز باید از بی عفتی در کلام و از سوء تعبیر اجتناب کند و به خصم خود و مقدسات او توهین ننماید و فحش و ناسزا نگوید و از هر نادانی دیگری بپرهیزد چون اگر غیر این کند درست است که حق را احیاء کرده اما همانطور که فهمیدید با احیاء باطل و کشتن حقی دیگر احیاء کرده است، و جدال، از موعظه بیشتر احتیاج به حسن دارد، و بهمین جهت خداوند موعظه را مقید کرده به حسن ولی جدال را مقید نمود به احسن (بهتر). </p> <p>این را هم بگوییم که ترتیب در حکمت و موعظه و جدال ترتیب به حسب افراد است، یعنی از آنجایی که تمامی مصادیق و افراد حکمت خوب است لذا اول آن را آورد<code class="page" rel="12,536"/> چون موعظه دو قسم بود: یکی خوب، و یکی بد، و آنکه بدان اجازه داده شده موعظه خوب است، لذا دوم آن را آورد، و چون جدال سه قسم بود، یکی بد، یکی خوب، یکی خوبتر، و از این سه قسم تنها قسم سوم مجاز بود لذا آن را سوم ذکر کرد، و آیه شریفه از این جهت که کجا حکمت، کجا موعظه، و کجا جدال احسن را باید بکار برد، ساکت است و این بدان جهت است که تشخیص موارد این سه به عهده خود دعوت‌کننده است، هر کدام حسن اثر بیشتری داشت آن را باید بکار بندد. </p> <p>و ممکن است که در موردی هر سه طریق بکار گرفته شود، و در مورد دیگری دو طریق و در مورد دیگری یک طریق، تا ببینی حال و وضع مورد چه اقتضایی داشته باشد. </p> <p>این را گفتیم تا معلوم شود اینکه بعضی پنداشته‌اند که ظاهر آیه، امر به رسول خدا  (ص) است به اینکه در همه موارد هر سه طریق را بکار گیرد صحیح نیست، زیرا آیه دلالت ندارد بر اینکه نسبت به همه موارد و همه مدعوین باید هر سه طریق را بکار بست، بله در تمامی و مجموع همه مدعوین البته هر سه طریق بکار می‌رود. </p> <h3> <span class="title" rel="16_125 16_112 16_113 16_114 16_115 16_116 16_117 16_118 16_119 16_120 16_121 16_122 16_123 16_124 16_126 16_127 16_128">ضعف سخن بعضی از مفسرین در باره وجه ترتیب در ذکر حکمت و موعظه و جدال در آیه شریفه</span> </h3> <p> و نیز تا فساد گفتار بعضی<span class="footnote" rel="1" title="روح المعانی، ج ۱۴، ص ۲۵۴">*</span> دیگر روشن شود که گفته‌اند: ترتیب در سه طریق مذکور در آیه ترتیب به حسب فهم مردم و استعداد پذیرفتن حق است، بعضی از خواص که دارای دلهایی نورانی و قوی و با استعدادند و حقایق عقلی را زود می‌پذیرند و زود و به شدت در برابر مبادی عالی مجذوب گشته، با علم و یقین الفت و انس زیادی دارند دعوتشان باید از راه حکمت یعنی برهان صورت گیرد. </p> <p>و بعضی عوام هستند که دلهای تاریک و استعدادی ضعیف داشته و الفتشان بیشتر با محسوسات است، و دلبستگی‌شان بیشتر با رسوم و عادات است، چنین کسانی سر و کاری با برهان نداشته، و آن را نمی‌پذیرند، ولی معاند با حق هم نیستند، اینگونه اشخاص را باید با موعظه حسنه به راه آورد. </p> <p>بعضی دیگر معاند و لجبازند، باطل را سرمایه خود کرده و می‌خواهند با آن حق را سرکوب نمایند و از راه مکابره و لجبازی با دهنهایشان نور خدا را خاموش نمایند، مردمی هستند که آرای باطل در دلهایشان رسوخ نموده، تقلید از مذهب‌های خرافی نیاکان و اسلاف بر آنان چیره گشته، دیگر نه برهان، آنان را بسوی حق هدایت می‌کند و نه موعظه سوقشان می‌دهد، این دسته‌اند که رسول خدا (ص) مامور شده از راه مجادله آنان را   <code class="page" rel="12,537"/> دعوت کند. </p> <p>وجه فساد این تفسیر این است که هر چند وجهی دقیق است، و لیکن این نتیجه را نمی‌دهد که هر طریق مختص به کسانی باشد که مناسب آن طریقند، زیرا گاه می‌شود که موعظه و مجادله در خواص هم اثر می‌گذارد، هم چنان که گاهی در معاندین هم مؤثر می‌افتد و گاه می‌شود که مجادله به نحو احسن در باره عوام که الفتشان همه با رسوم و عادات است نیز مؤثر می‌شود، پس نه در لفظ آیه دلیلی بر این اختصاص داریم، و نه در خارج و واقع امر. </p> <p>و نیز این را گفتیم تا فساد گفتار بعضی<span class="footnote" rel="1" title="تفسیر فخر رازی، ج ۲۰، ص ۱۳۹">*</span> دیگر روشن شود که گفته‌اند: مجادله به نحو احسن اصلا دعوت نیست، بلکه غرض از آن چیز دیگری است مغایر با دعوت و آن صرف اقناع دشمن و ساکت نمودن او است، تا دیگر نپندارد که سرمایه‌ای علمی دارد، و نتواند با حق بجنگد، صاحب این حرف سپس گفته: و لذا می‌بینیم که مساله جدال در آیه شریفه عطف به آن دو نشده و نفرموده: ادع الی سبیل ربک بالحکمة و الموعظة الحسنة و الجدال الاحسن بلکه سیاق را بهم زده و جدال را در سیاقی دیگر آورده و فرموده: <span class="aya" rel="16_125" data-words="9-13">و جادلهم بالتی هی أحسن</span>. </p> <p>وجه فساد این حرف این است که گوینده آن از حقیقت قیاس جدلی غفلت ورزیده زیرا قانع و ساکت نمودن خصم، هر چند نتیجه قیاس جدلی است لیکن این نتیجه دائمی نیست، چه بسا اتفاق، می‌افتد این قیاس جدلی از مقدماتی که مقبول و یا مسلم خصم است مرکب می‌شود و منظور از آن ساکت نمودن او نیست، مانند قیاس‌های جدلی در امور عملی و علوم غیر یقینی از قبیل فقه و اصول و اخلاق و فنون ادبیات و مراد، الزام و اسکات هم نیست، علاوه بر این، اسکات و الزام هم در جای خود به قدر خود دعوت است همانطور که موعظه دعوت است، تنها صورت آن دو تفاوت می‌کند بله این را قبول داریم که اگر قرآن کریم مجادله به نحو احسن را عطف بر آن دو نکرد، و بخاطر آن سیاق را عوض نمود که در مجادله معنایی از منازعه و غلبه بر خصم خوابیده است. </p> <p><code class="aya" rel="16_126"/> <span class="aya" rel="16_126" data-words="1-14">و إن عاقبتم فعاقبوا بمثل ما عوقبتم به و لئن صبرتم لهو خیر للصابرین</span>. </p> <p><span class="phrase">در مفردات گفته است: <em rel="fa_16_126_3-3" data-sentence="20:156">عقوبت</em> و <em rel="fa_16_126_3-3" data-sentence="80:140">عقاب</em> و <em rel="fa_16_126_3-3" data-sentence="139:122">معاقبه</em> تنها در مورد عذاب بکار می‌رود<span class="footnote" rel="2" title="مفردات راغب، ماده &lt;em&gt;عقب&lt;/em&gt; ">*</span>.</span> </p> <p>     <code class="page" rel="12,538"/> و <span class="phrase">اصل در معنای <em rel="fa_16_126_3-3" data-sentence="13:345">عقوبت</em> همان عقب است که به معنای پاشنه پای آدمی و دنباله هر چیزی است، و <em>عاقبت امر</em> ، آن نتایجی است که در آخر هر چیزی و دنبالش می‌آید، و کلمه <em>تعقیب</em> به معنای آوردن چیزی در دنبال چیز دیگری است، و معاقبت غیر، این است که دنبال عملی که او کرد و تو را ناراحت ساخت عملی کنی که او را ناراحت بسازد که این معنا با معنای مجازات و مکافات منطبق است.</span> </p> <p>پس اینکه فرمود: <span class="aya" rel="16_126" data-words="1-7">و إن عاقبتم فعاقبوا بمثل ما عوقبتم</span> بطوری که از سیاق بر می‌آید خطابش به مسلمین است، و لازمه‌اش این است که مراد از معاقبت، مجازات مشرکین و کفار باشد، و مراد از جمله‌ <span class="aya" rel="16_126" data-words="7-8">عوقبتم به</span> عقابی باشد که کفار به مسلمانان کرده‌اند که چرا به خدا ایمان آورده‌اید، و چرا خدایان ما را رها کرده‌اید؟ و معنای آیه این می‌شود که اگر خواستید کفار را بخاطر اینکه شما را عقاب کرده‌اند عقاب کنید رعایت انصاف را بکنید، و آن گونه که آنها شما را عقاب کرده‌اند عقابشان کنید نه بیشتر. </p> <h3> <span class="title" rel="16_126 16_112 16_113 16_114 16_115 16_116 16_117 16_118 16_119 16_120 16_121 16_122 16_123 16_124 16_125 16_127 16_128">فضیلیت صبر آزار مشرکین و امر به پیامبر (ص) به اینکه صبر کند و خدا به او صبر داده است</span> </h3> <p> و معنای جمله <span class="aya" rel="16_126" data-words="9-14">و لئن صبرتم لهو خیر للصابرین</span> این است که اگر بر تلخی عقاب کفار بسازید و در مقام تلافی بر نیائید برای شما بهتر است، چون این صبر شما در حقیقت ایثار رضای خدا و اجر و ثواب او بر رضای خودتان و تشفی قلب خودتان است، در نتیجه عمل شما خالص برای وجه کریم خدا خواهد بود، علاوه بر این، گذشت، کار جوانمردان است، و آثار جمیلی در پی دارد. </p> <p><code class="aya" rel="16_127"/> <span class="aya" rel="16_127" data-words="1-7">و اصبر و ما صبرک إلا بالله...</span>. </p> <p>در این جمله رسول خدا (ص) را امر به صبر داده، بشارتش می‌دهد که این نیرو و توانایی که بر صبر دارد و می‌تواند این همه تلخی‌ها را در راه خدا بچشد، از خدای تعالی است، آری هر امری وقتی قابل امتثال است که مامور، قدرت بر امتثال آن را داشته باشد، خدای تعالی بعد از امر به صبرش خاطر نشان می‌سازد که قدرت بر این صبر داری، چون حول و قوه تو همه از پروردگار تو است، پس در اینکه فرمود: <span class="aya" rel="16_127" data-words="3-7">و ما صبرک إلا بالله</span> اشاره بهمین است که غم مخور، خدا تو را بر چنین صبری نیرو داده است. </p> <p> <span class="aya" rel="16_127" data-words="8-11">و لا تحزن علیهم</span> -یعنی بحال کفار غم مخور که چرا کافر شدند. تفسیر این معنا سابقا در همین سوره و در غیر این سوره گذشت. </p> <p> <span class="aya" rel="16_127" data-words="12-18">و لا تک فی ضیق مما یمکرون</span> -ظاهرا مقصود از اینکه فرمود در تنگی مباش این است که از مکر ایشان حوصله‌ات بسر نرود، آنهم نه اینکه بخواهد بفرماید، در آینده تنگ<code class="page" rel="12,539"/> حوصلگی مکن بلکه حال و آینده و یا تنها حال منظور است. </p> <p><code class="aya" rel="16_128"/> <span class="aya" rel="16_128" data-words="1-9">إن الله مع الذین اتقوا و الذین هم محسنون</span>. </p> <p>از این تعبیر استفاده می‌شود که تقوی و احسان هر یک سبب مستقلی برای موهبت نصرت الهی و ابطال مکر دشمنان دین و دفع کید آنان هستند، پس می‌توان گفت که این آیه جمله‌ <span class="aya" rel="16_127" data-words="12-18">و لا تک فی ضیق مما یمکرون</span> را تعلیل می‌کند و وعده نصرت می‌دهد. </p> <p>و این سه آیه از نظر مضمون شباهتشان به آیات مدنی بیشتر از شباهت به آیات مکی است، و روایاتی هم از طریق شیعه و هم از طریق سنی وارد شده که این آیات در هنگام مراجعت از احد نازل شد و بزودی در بحث روایتی ان شاء اللَّه خواهد آمد، هر چند که ممکن است اتصال آنها را به ما قبلش توجیه نمود، چنان که بعضی<span class="footnote" rel="1" title="روح المعانی، ج ۱۴، ص ۳۵۷">*</span> از مفسرین توجیه کرده‌اند. </p> <p>چیزی که در اینجا تذکرش لازم است این است که آیه شریفه‌ای که قبل از این سه آیه بود نسبت به غرض سوره از این سه آیه جامع‌تر بود، و آیات این سوره با چشم‌پوشی از آیه‌ <span class="aya" rel="16_110" data-words="4-5">للذین هاجروا...</span> و آیه‌ <span class="aya" rel="16_106" data-words="1-6">من کفر بالله من بعد إیمانه</span> تا آخر چند آیه و آیه‌ <span class="aya" rel="16_126" data-words="1-3">و إن عاقبتم</span> تا آخر سوره، سیاق واحد و متصلی دارند. </p> <h3>بحث روایتی‌ <span class="title" rel="16_125 16_120 16_126 16_112"> (روایاتی در ذیل آیات: <span class="aya" rel="16_112" data-words="2-4">ضرب الله مثلا...</span>، <span class="aya" rel="16_120" data-words="1-4">إن إبراهیم کان أمة...</span>، <span class="aya" rel="16_125" data-words="1-4">ادع إلی سبیل ربک</span> و <span class="aya" rel="16_126" data-words="2-7">إن عاقبتم فعاقبوا بمثل ما عوقبتم...</span> </span> </h3> <p> در تفسیر قمی در ذیل آیه‌ <span class="aya" rel="16_112" data-words="1-4">و ضرب الله مثلا...</span> از امام (ع) نقل کرده که فرمود: این آیه در باره قومی نازل شد که نهری داشتند به نام نهر <em>ثرثار</em> و بلاد ایشان بخاطر داشتن آن، بلادی سبز و خرم و پر درآمد بود، بطوری که با خمیر، استنجا و خود را تطهیر می‌کردند، و می‌گفتند: خمیر نرم‌تر است و بدن ما را اذیت نمی‌کند، همین کفران به نعمت خدا و استخفاف به آن باعث شد که خدا نهر ثرثار را خشکانید، خشکسالی کارشان را به جایی رسانید که همان خمیر خشکیده‌ها را جمع‌آوری نموده خوردند و بلکه بر سر تقسیم آن دعوا راه انداختند<span class="footnote" rel="2" title="تفسیر قمی، ج ۱، ص ۳۹۱">*</span>. </p> <p>مؤلف: این روایت را کافی نیز به سند خود از عمرو بن شمر از ابی عبد اللَّه  (ع) بطور مفصل آورده،<span class="footnote" rel="3" title="فروع کافی، ج ۶، ص ۳۰۱، باب ۵۰، ح ۱">*</span> و عیاشی هم آن را از حفص و زید شحام از آن جناب نقل       <code class="page" rel="12,540"/> کرده است<span class="footnote" rel="1" title="تفسیر برهان، ج ۲، ص ۳۸۶، ح ۳">*</span>. </p> <p>و در الدر المنثور است که ابن مردویه از انس بن مالک روایت کرده که گفت: رسول خدا (ص) فرمود: هیچ بنده‌ای نیست که امتی به نفع او شهادت دهد مگر آنکه خدا آن شهادت را قبول می‌کند، و امت از یک نفر به بالا است، چون خدای تعالی فرموده: <span class="aya" rel="16_120" data-words="1-12">إن إبراهیم کان أمة قانتا لله حنیفا و لم یک من المشرکین</span><span class="footnote" rel="2" title="الدر المنثور، ج ۴، ص ۱۳۴">*</span>. </p> <p>مؤلف: در تفسیر آیات شهادت مطالبی گذشت که با این حدیث ارتباط دارد. </p> <p>و در تفسیر عیاشی از سماعة بن مهران روایت کرده که گفت: من از امام صادق  (ع) شنیدم که می‌فرمود: روزگاری بود که در تمام روی زمین جز یک نفر خدا را پرستش نمی‌کرد، و اگر غیر او فرد دیگری بود خداوند در آیه‌ <span class="aya" rel="16_120" data-words="1-12">إن إبراهیم کان أمة قانتا لله حنیفا و لم یک من المشرکین</span> او را هم اضافه می‌کرد، پس از مدتی خدا او را با پدید آوردن اسماعیل و اسحاق مانوس نموده سه نفر شدند<span class="footnote" rel="3" title="تفسیر عیاشی، ج ۲، ص ۲۷۴، ح ۸۴">*</span>. </p> <p>مؤلف: این روایت را کافی هم به سند خود از سماعة از عبد صالح نقل کرده است<span class="footnote" rel="4" title="کافی، تفسیر برهان، ج ۲، ص ۳۸۸، ح ۱۰">*</span>. </p> <p>و در الدر المنثور است که شافعی و بخاری و مسلم از ابو هریره روایت آورده‌اند که رسول خدا (ص) فرمود: مائیم آخرون سابقون در روز قیامت، جز اینکه سابقون اولون قبل از ما دارای کتاب شدند، و ما بعد از ایشان صاحب کتاب شدیم آن گاه همین روز جمعه بود که برایشان واجب شد تا آن را روز تعطیل و عبادت قرار دهند، ولی در باره آن اختلاف کردند، و خداوند هدایت بسوی آن را به ما موهبت فرمود، مردم هم تابع ما هستند، یهود فردا و نصارای پس فردا.<span class="footnote" rel="5" title="الدر المنثور، ج ۴، ص ۱۳۴">*</span> مؤلف: مثل این روایت از احمد و مسلم از ابو هریره و حذیفه از رسول خدا  (ص) نقل شده، ولی در تفسیر آیه وارد نشده. </p> <p>و نیز در آن کتاب است که ابن مردویه از ابی لیلی اشعری روایت کرده که گفت: رسول خدا (ص) فرمود: به اطاعت پیشوایان تمسک جویید و مخالفت نورزید،           <code class="page" rel="12,541"/> زیرا اطاعت آنان اطاعت خدا است، و معصیتشان معصیت خدا است، چون خدا مرا مبعوث کرده تا با حکمت و موعظه حسنه بسویش دعوت کنم، پس هر که با من در این دعوت مخالفت کند از هالکین خواهد بود، و ذمه خدا و رسول از او بری‌ء است و هر کس در کاری ولی امر شما شد، بغیر آنچه من دعوت می‌کنم عمل نماید لعنت خدا و ملائکه و همه مردم بر او باد<span class="footnote" rel="1" title="الدر المنثور، ج ۴، ص ۱۳۵">*</span>. </p> <p>و در تفسیر قمی در ذیل آیه‌ <span class="aya" rel="16_125" data-words="9-13">و جادلهم بالتی هی أحسن</span> از امام نقل کرده که فرمود: جدال احسن قرآن است.<span class="footnote" rel="2" title="تفسیر قمی، ج ۱، ص ۳۹۲">*</span> و در کافی از علی بن ابراهیم به سند خود از ابی عمرو زبیری از امام صادق  (ع) روایت کرده که در ذیل آیه‌ <span class="aya" rel="16_125" data-words="1-13">ادع إلی سبیل ربک بالحکمة و الموعظة الحسنة و جادلهم بالتی هی أحسن</span> فرمود: به قرآن<span class="footnote" rel="3" title="فروع کافی، ج ۵، ص ۱۳، ح ۱">*</span>. </p> <p>مؤلف: ظاهر این روایت این است که تفسیر جمله‌ <span class="aya" rel="16_125" data-words="11-13">بالتی هی أحسن</span> باشد، و حاصلش این می‌شود که جدال احسن را باید از قرآن آموخت که ادب خدا در آن نشان داده شده. </p> <p>و در تفسیر عیاشی از حسین بن حمزه روایت شده که فرمود: من از امام صادق  (ع) شنیدم که می‌فرمود: وقتی رسول خدا (ص) دید که بر سر حمزة بن عبد المطلب چه آوردند گفت: خدایا حمد مخصوص تو است و شکایت هم بسوی تو است، و تویی یاور بر آنچه من می‌بینم، آن گاه فرمود: اگر قدرت به دستم بیفتد و بر دشمن ظفر پیدا کنم مثله‌اش می‌کنم و مثله می‌کنم، و مثله می‌کنم در اینجا بود که این آیه شریفه نازل شد: <span class="aya" rel="16_126" data-words="1-14">و إن عاقبتم فعاقبوا بمثل ما عوقبتم به و لئن صبرتم لهو خیر للصابرین</span> رسول خدا (ص) عرض کرد: پروردگارا صبر می‌کنم صبر می‌کنم.<span class="footnote" rel="4" title="تفسیر عیاشی، ج ۲، ص ۲۷۴، ح ۸۵">*</span> و در الدر المنثور است که ابن منذر و طبرانی و ابن مردویه و بیهقی در دلائل، از ابن عباس روایت کرده‌اند که گفت: رسول خدا (ص) در روزی که حمزه، شهید و مثله شد فرمود: اگر به قریش ظفر یافتم هفتاد نفرشان را مثله می‌کنم، اینجا بود که خدای تعالی این آیه را نازل فرمود: <span class="aya" rel="16_126" data-words="1-3">و إن عاقبتم...</span> رسول خدا (ص) عرض کرد         <code class="page" rel="12,542"/> پروردگارا صبر می‌کنم، پس صبر کرد و از آن پس مثله کردن را ممنوع نمود<span class="footnote" rel="1" title="الدر المنثور، ج ۴، ص ۱۳۵">*</span>. </p> <p>مؤلف: در این معنا از ابی بن کعب و ابو هریره و غیر آن دو از رسول خدا  (ص) نیز روایاتی آمده<span class="footnote" rel="2" title="الدر المنثور، ج ۴، ص ۱۳۵">*</span>. </p> <p>پایان یافت و للَّه الحمد   </p> ﻿<code class="book" rel="&#x62C; 13"/><code class="page" rel="13,3"/> <h3>جلد سیزدهم</h3> 
