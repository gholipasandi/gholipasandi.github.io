<h3 class="ayas">سوره الأنعام آیه‌های ۹۱ تا ۱۰۵</h3><code class="section" rel="6_91-105"/><h3>ترجمه آیات</h3> <p> <span class="trans" rel="6_91">خدای را چنان که سزاوار شناختن است نشناختند که گفتند: خدا بر هیچ بشری چیزی نازل نکرده، بگو کتابی را که موسی آورد و برای مردم نور و هدایتی بود چه کسی نازل کرده؟ شما کمی از آن را در کاغذهایی نوشته و آشکارش می‌کنید و بسیاری را نهان می‌سازید و چیزهایی را که نه شما و نه پدرانتان نمی‌دانستید تعلیم یافتید، تو بگو خدا، و ایشان را واگذار که در پرگویی خویش بازی کنند.  «۹۱» </span><span class="trans" rel="6_92">این کتابیست که ما آن را نازل کرده‌ایم هم مبارک است و هم تصدیق کننده کتابهای پیشین تا ام القری (مکه) را با هر که اطراف آن هست بیم دهی و کسانی که به دنیای دیگر ایمان دارند به آن بگروند و نمازهای خویش را مواظبت کنند.  «۹۲» </span><span class="trans" rel="6_93">و کیست ستمگرتر از آن کس که دروغی بر خدا ببندد و یا بگوید به من وحی شده ولی چیزی به او وحی نشده و یا گوید به زودی من نیز مانند آنچه خدا نازل کرده نازل می‌کنم؟ اگر ببینی که ستمگران در گردابهای مرگند و فرشتگان دستهایی خویش گشوده و گویند جان‌های خویش برآرید امروز به گناه آنچه در باره خدا بناحق می‌گفتید و از آیه‌های وی گردنکشی می‌کرده‌اید سزایتان عذاب خفت و خواری است.  «۹۳» </span><span class="trans" rel="6_94">شما تک تک چنان که نخستین بار خلقتان کرده‌ایم پیش ما آمده‌اید و آنچه را به شما عطا کرده بودیم پشت سر گذاشته‌اید و واسطه‌های‌تان را که می‌پنداشتید در (عبادت) شما شریکند با شما نمی‌بینیم، روابط<code class="page" rel="7,373"/> شما گسیخته و آنچه می‌پنداشتید نابود شده است.  «۹۴» </span><span class="trans" rel="6_95">خدا شکافنده دانه و هسته است، زنده را از مرده و مرده را از زنده پدید می‌آورد این است خدای  (پرستیدنی) پس کجا سرگردان می‌شوید.  «۹۵» </span><span class="trans" rel="6_96">شکافنده صبحدم است و شب را وقت آرامش کرد، و خورشید و ماه را وسیله حساب کردنها قرار داد، این نظم خدای نیرومند و دانا است.  «۹۶» </span><span class="trans" rel="6_97">اوست که ستارگان را برای شما پدید کرد تا بدان در ظلمات خشکی و دریا راه یابید، آیه‌ها را برای گروهی که دانایند شرح دادیم.  «۹۷» </span><span class="trans" rel="6_98">او است که شما را از یک تن ایجاد کرد بعضی از شما مستقر و بعضی مستودع هستید و ما این آیه‌ها را برای گروهی که می‌فهمند شرح داده‌ایم.  «۹۸» </span><span class="trans" rel="6_99">او است که از آسمان آبی نازل کرده که با آن همه روئیدنی‌ها را پدید آورده‌ایم و از جمله سبزه‌ای پدید آورده‌ایم که از آن دانه‌های روی هم چیده پدید می‌کنیم و از نخل و از گل آن خوشه‌های آویخته و باغ‌ها از تاکها و زیتون و انار و مانند و ناهمانند هم کرده‌ایم، میوه آن را هنگام ثمر دادن و رسیدنش بنگرید که در این آیات برای گروهی که ایمان دارند عبرت‌ها است.  «۹۹» </span><span class="trans" rel="6_100">برای خدا از جنیان که آنها را نیز خدا آفریده شریکانی انگاشتند و از روی بی دانشی برای او پسران و دخترانی ساختند، خدا منزه است و از آنچه وصف می‌کنند برتر است.  «۱۰۰» </span><span class="trans" rel="6_101">ایجاد کننده آسمانها و زمین است چگونه او را پسری هست با اینکه او را زنی نبوده و همه چیز را آفریده و او به همه چیز دانا است.  «۱۰۱» </span><span class="trans" rel="6_102">این خدای (یکتا است) که پروردگار شما است خدایی جز او نیست خالق همه چیز است، پس او را بپرستید که عهده‌دار همه چیز است.  «۱۰۲» </span><span class="trans" rel="6_103">دیدگان، او را درک نمی‌کند ولی او دیدگان را درک می‌کند و او لطیف و دانا است.  «۱۰۳» </span><span class="trans" rel="6_104">از پروردگارتان بصیرت‌ها به سوی شما آمده هر که بدید برای خویش دیده و هر که کور بوده به ضرر خویش بوده و من نگهبان شما نیستم.  «۱۰۴» </span><span class="trans" rel="6_105">بدینسان آیه‌ها را گوناگون می‌کنیم که نگویند درس گرفته‌ای و آن را برای گروهی که دانایند بیان می‌کنیم.  «۱۰۵» </span></p>                           <h3>بیان آیات</h3> <p> این آیات بی ارتباط به ما قبل خود نیست، برای اینکه آیات قبلی فرستادن کتاب آسمانی را از لوازم هدایت الهیی می‌شمرد که خداوند انبیای خود را به آن اختصاص و برتری داده و در این آیات نیز صحبت از کتاب به میان آمده، و در باره قرآن علیه اهل کتاب که می‌گفتند: <span class="aya" rel="6_91" data-words="9-15">ما أنزل الله علی بشر من شیء</span> احتجاج شده است. <code class="page" rel="7,374"/> نخست، کلام را با ذکر محاجه با اهل کتاب افتتاح نموده و سپس این معنا را خاطرنشان می‌سازد که شدیدترین ظلم‌ها شرک به خدا و افترای بر او و یا انکار نبوت پیغمبران واقعی و یا ادعای چیزی است که حقیقت نداشته باشد مثل همین که گفته‌اند: <span class="aya" rel="6_93" data-words="21-25">سأنزل مثل ما أنزل الله</span>. </p> <p>آن گاه سرانجام کار اینگونه ستمگران را در دم مرگ در آن موقعی که ملائکه قبض روح، دست به کار کشیدن جان آنان می‌شوند ذکر نموده، و در آخر آیات ادله توحید خدای تعالی و پاره‌ای از اسمای حسنی و صفات علیای او را ذکر می‌کند. </p> <h3> <span class="title" rel="6_91"><span class="phrase">موارد استعمال کلمه <em rel="fa_6_91_6-6" data-sentence="19:91">قدر</em> و معنای جمله: <span class="aya" rel="6_91" data-words="1-6">و ما قدروا الله حق قدره</span></span> </span> </h3> <p> <span class="aya" rel="6_91" data-words="1-15">و ما قدروا الله حق قدره إذ قالوا ما أنزل الله علی بشر من شیء</span>  <span class="phrase"><em rel="fa_6_91_6-6" data-sentence="0:498">قدر</em> و <em rel="fa_6_91_6-6" data-sentence="55:483">قدر</em> از هر چیزی کمیت و کوچک و بزرگی و کم و زیادی آن است، مثلا وقتی گفته می‌شود: قدرت الشی‌ء قدرا و یا گفته می‌شود: قدرت الشی‌ء تقدیرا مقصود این است که من کمیت و حدود ظاهری و محسوس فلان چیز را معلوم و بیان کردم، این معنای اصلی و لغوی این کلمه است، و لیکن کلمه مزبور را از معنای اصلیش تجاوز داده و در امور معنوی و غیر محسوس نیز استعمال کرده‌اند، مثلا می‌گویند فلانی در بین مردم و در میان اجتماع دارای قدر و منزلت است و مقصودشان این است که فلانی در جامعه خود وزنه‌ای است دارای ارزش اجتماعی.</span> </p> <p>و <span class="phrase">از جهت اینکه تقدیر و تحدید هر چیز غالبا توأم با توصیفی است که طرف را از حال آن چیز آگاه می‌کند لذا کلمه <em rel="fa_6_91_6-6" data-sentence="104:256">قدر</em> و <em rel="fa_6_96_13-13" data-sentence="161:239">تقدیر</em> بطور استعاره، هم بر آن اوصاف اطلاق می‌شود و هم بر آن معرفت و آگاهی، مثلا گفته می‌شود: قدر الشی‌ء و قدره یعنی وصف کرد فلان چیز را و نیز گفته می‌شود: قدر الشی‌ء و قدره یعنی معرفت به فلان چیز حاصل کرد و اینگونه استعمالات همه صحیح و لغوی است.</span> </p> <p>از این رو استعمال لفظ قدر در باره خدای تعالی نیز به همه این معانی که گفته شد جایز است، و آیه مورد بحث را به همه آن معانی می‌توان تفسیر نموده و گفت: معنای جمله‌ <span class="aya" rel="6_91" data-words="2-6">ما قدروا الله حق قدره</span> این است که مردم نمی‌توانند خدا را آن طور که لایق ساحت او است تعظیم کنند، چون عقل و وهم ایشان و هیچ حسی از حواسشان نمی‌تواند به ذات خدای تعالی احاطه پیدا کند. و اگر خدا را توصیف می‌کنند، به آن مقداری است که آیات و دلایل بر عظمت او دلالت دارند. و نیز می‌توان گفت معنایش این است که: مردم نمی‌توانند خدا را آن طور که باید و شاید وصف کنند، یا آن طوری که هست بشناسند. </p> <p>پس آیه شریفه صرفنظر از آیات قبلی قابل انطباق بر هر سه معنا می‌باشد، الا اینکه از<code class="page" rel="7,375"/> نظر قرار گرفتنش به دنبال آیاتی که در آن خدای تعالی هدایت انبیا را وصف می‌کرد، و حکم و کتاب و نبوت ایشان را بیان می‌نمود، و عنایت کامل خدای تعالی را نسبت به حفظ کلمه حق و نعمت هدایت در میان مردم و در تمامی قرون و اعصار خاطرنشان می‌ساخت، بر معنای اول بهتر منطبق می‌شود، چون انکار مساله وحی در حقیقت به عظمت خدا پی نبردن و او را از مقام ربوبیت که به جمیع شؤون بندگان عنایت دارد، خارج کردن است. </p> <p>مؤید این معنا آیه‌ای است که همین عبارت را دارد، و بعلاوه مشتمل بر ذیلی است که عظمت خدا را می‌رساند، آنجا که می‌فرماید: <span class="aya" rel="39_67" data-words="1-21">و ما قدروا الله حق قدره و الأرض جمیعا قبضته یوم القیامة و السماوات مطویات بیمینه سبحانه و تعالی عما یشرکون</span><span class="footnote" rel="1" title="خدا را آن طور که حق شناختن او است نشناختند، روز رستاخیز زمین یکسره در قبضه او است و آسمانها به دست قدرت او به هم پیچیده است، منزه است و از آنچه که با او شریک می‌کنند برتر است سوره زمر آیه ۶۷">*</span> و نیز می‌فرماید: <span class="aya" rel="22_73-74" data-words="8-41">إن الذین تدعون من دون الله لن یخلقوا ذبابا و لو اجتمعوا له و إن یسلبهم الذباب شیئا لا یستنقذوه منه ضعف الطالب و المطلوب، ما قدروا الله حق قدره إن الله لقوی عزیز</span><span class="footnote" rel="2" title="آن کسان که به غیر خدا می‌خوانید هرگز مگسی خلق نکنند، و گر چه در این باب همکاری کنند، و اگر مگس چیزی از آنان را برباید بازگرفتن از آن نتوانند، طالب و مطلوب ناتوانند خدا را آن طور که حق شناختن او است نشناختند که خداوند توانا و عزیز است سوره حج آیه ۷۴">*</span> یعنی قوت و عزت خدای تعالی و ذلت و خواری موجودات دیگر اقتضا دارد که هیچ کس به عظمت او راه نیابد، و سنگ و چوب‌هایی که به اسم آلهه و ارباب پرستش می‌شود با او برابری نکنند. همه اینها شواهدی هستند بر اینکه در میان این سه معنا مناسب‌تر همان معنای اول است، گو اینکه آن دو معنای دیگر نیز صحیح است و لیکن در تناسب و سازگاری با سیاق آیه مثل معنای اول نیستند، و اما معنای چهارمی که دیگران در تفسیر آیه ذکر کرده و گفته‌اند  مراد این است که ایشان آن طور که باید و شاید قدرت ندارند از همه معانی احتمالی، از سیاق آیه بعیدتر می‌باشد. </p> <p>و اینکه جمله‌ <span class="aya" rel="6_91" data-words="1-6">و ما قدروا الله حق قدره</span> را مقید به ظرف زمانی <em>اذ قالوا</em> کرد، افاده می‌کند که تقدیر نکردنشان خدای را به حق تقدیر به خاطر نفی کردنشان مساله انزال وحی و کتاب بر یک فردی از بشر بود، و این خود دلالت دارد بر اینکه از لوازم الوهیت و خصائص ربوبیت یکی همین است که به منظور هدایت مردم به راه راست و رستگار شدن آنان به سعادت دنیا و آخرت وحی و کتاب بفرستد. </p> <p>     <code class="page" rel="7,376"/> و چون چنین ادعایی در این آیه نهفته بود خدای تعالی با جمله‌ <span class="aya" rel="6_91" data-words="16-23">قل من أنزل الکتاب الذی جاء به موسی</span> و با جمله‌ <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> بر آن ادعا احتجاج نمود. جمله اول متضمن احتجاج به کتابی از کتب آسمانی نازل بر پیغمبرانی است که نبوت‌شان با معجزات روشنی ثابت شده، پس در حقیقت در ادعای مذکور به وجود هدایت الهی که به وسیله انبیایی از قبیل نوح و پیغمبران بعد از او همیشه در بین مردم محفوظ بوده احتجاج شده. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">وجود کتب آسمانی و وجود معارف و احکام الهی در بین مردم، دو شاهد بر لزوم هدایت مردم از جانب خدا است</span> </h3> <p> جمله دوم، احتجاج به وجود معارف و احکام الهی است در بین مردم، چون تمامی احکام و قوانین صالح که در میان مردم جاری بوده و هست همه به وسیله انبیا (ع) در بین آنان جریان یافته. آری، عواطف و افکار بشر ممکن است او را به غذا و مسکن و نکاح و لباس صالح برای زندگیش و خلاصه به جلب منافع و دفع مضار و مکاره هدایت بکند و اما معارف الهی و اخلاق فاضله و شرایعی که عمل به آن حافظ آن معارف و آن اخلاقیات است و اموری نیست که بتوان آن را از رشحات افکار بشر دانست، هر چند بشر نابغه و دارای افکار عالی اجتماعی هم باشد. کجا شعور اجتماعی می‌تواند به چنین معارف و حقایقی دست یابد؟ فکر اجتماعی بیش از این نیست که انسان را وادار به استخدام وسایل ممکنه‌ای کند که با آن وسایل نیازمندی‌های زندگی مادیش از خوراک، پوشاک، نکاح، لباس و شؤون مربوط به آنها فراهم شود و همین فکر است که در صورت فراهم دیدن زمینه تاخت و تاز دستور می‌دهد به اینکه انسان در راه تمتع از مادیات هر قدرتی را که مانع و جلوگیر خود دید درهم شکسته و از بین ببرد، و اگر چنین زمینه‌ای را فراهم ندید آدمی را وادار می‌کند به اینکه با سایر قدرت‌ها متفق شده و آنان را در تمتع از منافع و دفع مضار شریک خود ساخته و منافع را عادلانه در میان خود تقسیم کنند. اصولا همانطوری که در ابحاث نبوت در ذیل آیه‌ <span class="aya" rel="2_213" data-words="1-7">کان الناس أمة واحدة فبعث الله النبیین...</span><span class="footnote" rel="1" title="سوره بقره آیه ۲۱۳">*</span> در جلد دوم این ترجمه گفتیم، و به زودی هم-ان شاء اللَّه-توضیح بیشتری خواهیم داد، سر اجتماعی بودن بشر همین است. </p> <p>و خلاصه آیه‌ <span class="aya" rel="6_91" data-words="1-6">و ما قدروا الله حق قدره</span> با ضمائمی که همراه دارد دلالت می‌کند بر اینکه لازمه مقام الوهیت این است که انسان را به سوی صراط مستقیم و منزل سعادتش هدایت نموده به همین منظور کتاب و وحی خود را بر بعضی از برگزیدگان افراد بشر نازل کند، و چون آیه شریفه دلالت بر چنین ادعایی داشت لذا خدای تعالی در مقام اثبات آن به دو چیز استدلال   <code class="page" rel="7,377"/> فرمود: یکی به وجود کتاب‌های آسمانی مورد اتفاق و مورد اعتراف خصم و دیگر بوجود تعالیم الهیی که در میان خود آنان جریان دارد، و این تعالیم زائیده افکار بشری نیست. </p> <h3> <span class="title" rel="6_91">بیان اینکه در آیه: <span class="aya" rel="6_91" data-words="16-19">قل من أنزل الکتاب...</span> که در آن به نزول تورات بر موسی احتجاج شده، رسول خدا (ص) مامور به سؤال از یهود شده نه از مشرکین</span> </h3> <p> <span class="aya" rel="6_91" data-words="16-33">قل من أنزل الکتاب الذی جاء به موسی نورا و هدی للناس تجعلونه قراطیس تبدونها و تخفون کثیرا</span> <span class="phrase">کلمه <em rel="fa_6_91_28-28" data-sentence="5:368">تجعلونه</em> در قرائت معروف به صیغه خطاب است و قهرا مخاطبین آن یهودیها خواهند بود، و اما بنا بر قرائتی که آن را به صیغه غیبت <em>یجعلونه</em> و با یاء قرائت کرده فاعل آن همان کسانی خواهند بود که در جمله‌ <span class="aya" rel="6_91" data-words="16-19">قل من أنزل الکتاب...</span> رسول خدا مامور شده از ایشان آن سؤال را بکند و ایشان چنان که گفته‌اند همان یهودیها و یا مشرکین عربند.</span> </p> <p> <span class="phrase"><em rel="fa_6_91_29-29" data-sentence="0:40">قراطیس</em> جمع <em>قرطاس</em> و به معنای کاغذ است.</span> و مقصود از اینکه فرمود:  <span class="aya" rel="6_91" data-words="28-29">تجعلونه قراطیس</span> -آن را کاغذها قرار می‌دهید <em>و یا</em> یجعلونه قراطیس-آن را کاغذها قرار می‌دهند یا این است که آن کتاب را در کاغذها می‌نویسند و خلاصه استنساخ می‌کنند و یا اینکه آن را روی هم رفته کاغذها و نوشته‌های آنها قرار می‌دهید. پس چنان که الفاظی را که کتابت به آن دلالت دارد کتاب می‌نامند نامه‌ها و کاغذها را هم کتاب می‌نامند. </p> <p>جمله‌ <span class="aya" rel="6_91" data-words="16-23">قل من أنزل الکتاب الذی جاء به موسی</span> جواب از حرفی است که قرآن کریم در جمله‌ <span class="aya" rel="6_91" data-words="7-15">إذ قالوا ما أنزل الله علی بشر من شیء</span> از ایشان حکایت کرده، گر چه در این آیه که متضمن حکایت قول کفار و جواب از گفته ایشان است اسمی از گویندگان آن حرف برده نشده و لیکن خصوصیاتی که در جواب هست تردیدی برای انسان باقی نمی‌گذارد در اینکه مخاطبین در جواب یهودیها هستند، و قهرا گویندگان جمله‌ <span class="aya" rel="6_91" data-words="9-15">ما أنزل الله علی بشر من شیء</span> نیز یهودیها خواهند بود، برای اینکه خدای تعالی در جواب از اشکال مزبور کتاب موسی  (ع) را به رخ آنان می‌کشد، و معلوم است که ایشان جز یهودیها نیستند، برای اینکه مشرکین عرب کتاب موسی (ع) را کتابی آسمانی نمی‌دانستند تا خداوند به آن استناد جسته و تمسک کند، پس قطعا احتمال اینکه مخاطبین در آیه مشرکین عرب باشند احتمال صحیحی نیست. علاوه بر این آیه شریفه مخاطبین را مذمت می‌کند به اینکه تورات را کاغذ قرار داده بعضی از آن را اظهار و بیشترش را پنهان می‌دارند و این بطوری که از آیات دیگر نیز استفاده می‌شود از خصایص یهود است و جز بر یهود تطبیق نمی‌کند. </p> <p>از این هم گذشته جمله بعد از جمله مورد بحث که می‌فرماید: <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> معنای ساده‌اش با اینکه مخاطب آن مشرکین و یا مسلمین باشند جور نمی‌آید، و به زودی نیز خواهد آمد که آیه جز بر یهود تطبیق نمی‌کند. <code class="page" rel="7,378"/> </p><h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">اشکالاتی که بر بیان فوق وارد نموده و گفته‌اند مسئول در آیه شریفه مشرکین هستند نه یهود، و جواب آن اشکالات</span> </h3> <p> در اینجا ممکن است کسی بگوید: این شواهدی که ذکر کردید همه صحیح است، و لیکن این اشکال را چه باید کرد که یهودیها مساله نبوت انبیا (ع) و مخصوصا نبوت حضرت موسی (ع) و پیغمبران قبل از وی را قبول داشته و به آن مؤمن بودند، و همچنین کتابهای آسمانی نظیر تورات را قبول داشته و به آن معتقد بودند، با این حال چطور ممکن است یهودیها گفته باشند <span class="aya" rel="6_91" data-words="9-15">ما أنزل الله علی بشر من شیء</span>؟. </p> <p>جواب این حرف این است که مخالفت داشتن این حرف با اصول عقاید یهود دلیل بر این نمی‌شود که یک نفر یهودی هم این حرف را به خاطر تعصب علیه اسلام نزده و بدین وسیله مشرکین را علیه مسلمانان تحریک و تهییج نکرده باشد، ممکن است اینطور بوده و یا مشرکین از یهودیها حال قرآن را پرسیده و ایشان این حرف را در این مقام زده باشند، تا بدین وسیله مشرکین عرب را نسبت به دین اسلام بد بین سازند، هم چنان که گفته بودند: مشرکین راه یافته‌تر و از گمراهی دورتر از کسانی هستند که به دین اسلام ایمان آورده‌اند و با کمال وقاحت پلیدی شرک را بر پاکی توحید که اساس دین خود آنان نیز بر آن است ترجیح دادند، و قرآن در این باره فرموده: <span class="aya" rel="4_51" data-words="1-23">أ لم تر إلی الذین أوتوا نصیبا من الکتاب یؤمنون بالجبت و الطاغوت و یقولون للذین کفروا هؤلاء أهدی من الذین آمنوا سبیلا</span><span class="footnote" rel="1" title="مگر آن کسان را که از کتاب آسمانی بهره‌ای به ایشان داده‌اند نمی‌بینی که به بت‌ها و طغیانگران گروند و در باره کافران گویند: این گروه، از مؤمنان هدایت یافته‌ترند سوره نساء آیه ۵۱">*</span> بلکه سفاهت و وقاحت را از این هم گذرانیده در مقام دشمنی و خشم بر نصارا گفته بودند: ابراهیم (ع) هم یهودی بوده. و در ابطال گفتارشان آیه نازل شد که: <span class="aya" rel="3_65" data-words="1-19">یا أهل الکتاب لم تحاجون فی إبراهیم و ما أنزلت التوراة و الإنجیل إلا من بعده أ فلا تعقلون</span> -تا آنجا که می‌فرماید- <span class="aya" rel="3_67" data-words="1-17">ما کان إبراهیم یهودیا و لا نصرانیا و لکن کان حنیفا مسلما و ما کان من المشرکین</span><span class="footnote" rel="2" title="ای اهل کتاب چرا در مذهب ابراهیم که تورات و انجیل بعد از او نازل شده محاجه می‌کنید، چرا نمی‌فهمید-تا آنجا که می‌فرماید-ابراهیم نه یهودی بود و نه نصرانی بلکه معتدل و مسلمان بود و از مشرکین نبود سوره آل عمران آیه ۶۷">*</span>. آری یهودیها از این قبیل حرفهایی که با اصول عقاید خودشان منافات دارد بسیار دارند، و قرآن کریم غیر این دو را نیز از آنان حکایت کرده است. </p> <p>پس کسانی که اینطورند بعید نیست که به خاطر بعضی از مقاصد شوم خود بطور کلی نازل شدن کتاب را از آسمان انکار کنند، هر چند انکار آن به ضرر خودشان تمام شود، و مستلزم انکار کتاب آسمانی خودشان هم باشد، برای چنین مردمی بسیار آسان است که باطلی را با     <code class="page" rel="7,379"/> علم به اینکه باطل است به دیگران تلقین کنند تا بدین وسیله به منظورهای شوم و پلید خود نایل آیند. اشکال دیگری که ممکن است در اینجا به گفته ما بشود این است که: آیات مورد بحث در مکه نازل شده، و رسول خدا (ص) در مکه مواجه با مشرکین بود، و تا قبل از هجرت، دعوتش همه متوجه ایشان بود، چون مکه خانه مشرکین بود، و رسول خدا مبتلای به ایشان بود نه به یهود، بنا بر این چگونه می‌توان گفت آیه مورد بحث خطاب به یهودیها است؟ جواب این اشکال هم این است که ابتلای رسول خدا (ص) به مشرکین باعث نمی‌شود که دعوتش نیز مخصوص مشرکین باشد و در برابر سایر ادیان باطل سکوت کند، زیرا دعوت اسلام دعوتی است جهانی و متوجه جمیع ملل عالم، و قرآن کریم ذکری است برای عالمیان. علاوه بر این، یهودیها و اهل مکه با هم همسایه و پیوسته با یکدیگر در تماس بودند. و به فرضی که اینان مورد خطاب بودن اهل کتاب در آیه مورد بحث را قبول نکنند در باره آیات دیگری که در بعضی از سوره‌های مکی هست چه می‌کنند؟ مانند آیه‌ <span class="aya" rel="29_46" data-words="1-13">و لا تجادلوا أهل الکتاب إلا بالتی هی أحسن إلا الذین ظلموا منهم</span><span class="footnote" rel="1" title="مجادله نکنید با اهل کتاب مگر به طریقی که نیکوتر است مگر با کسانی از ایشان که ستم کرده‌اند سوره عنکبوت آیه ۴۶">*</span> و آیه‌ <span class="aya" rel="16_118" data-words="1-18">و علی الذین هادوا حرمنا ما قصصنا علیک من قبل و ما ظلمناهم و لکن کانوا أنفسهم یظلمون</span><span class="footnote" rel="2" title="برای کسانی که دین یهود دارند آنچه را از پیش برای تو نقل کردیم حرام کرده‌ایم، ما ستم‌شان نکرده‌ایم بلکه خودشان به خود ستم می‌کردند سوره نمل آیه ۱۱۸">*</span> و آیات زیادی از سوره اعراف که بیدادگری‌های یهود را ذکر می‌کند، با اینکه سوره اعراف مکی است. </p> <p>آری با اینکه یهودیها در مجاورت مکه می‌زیسته‌اند خیلی بعید است که در مدت چند سالی که دعوت اسلام در مکه-که نسبت به شبه جزیره عربستان مرکزیت داشته-ادامه داشته، آوازه آن به یهود و نصارای داخل جزیره نرسیده باشد و یا رسیده باشد و لیکن ایشان در برابر آن سکوت کرده و چیزی به سود یا زیان آن نگفته باشند. چگونه این احتمال قابل قبول است و حال آنکه در همان سالهای قبل از هجرت آوازه دعوت اسلام به وسیله عده‌ای از مسلمین که به حبشه مهاجرت کرده بودند به خارج از جزیره هم رسیده بود. </p> <p>اشکال سومی که در اینجا شده این است که: سوره انعام در باره احتجاج علیه مشرکین نازل شده، و همه آیات احتجاجی آن راجع به توحید و تمامی خطابهای آن متوجه مشرکین     <code class="page" rel="7,380"/> است. و با این حال هیچ مجوزی برای اینکه ضمیر در جمله‌ <span class="aya" rel="6_91" data-words="7-8">إذ قالوا</span> را به یهود برگردانیم نیست بلکه متعین این است که ضمیر در این جمله را مانند همه آیات سوره، مربوط به مشرکین بدانیم، چون در این سوره در هیچ موردی صحبت از یهود به میان نیامده تا این آیه مورد دومی آن باشد. آری، اگر روایت صحیحی و یا دلیل عقلی محکمی در بین بود ممکن بود بگوییم سیاقی که همه آیات سوره را تا اینجا و بلکه تا آخر سوره به هم مرتبط می‌سازد در اینجا قطع شده است. </p> <p>و لیکن نه چنین روایتی در بین هست و نه چنان دلیل عقلی، پس بهتر این است که جمله  یجعلونه... را با یا، و به صیغه غیبت قرائت نموده و بگوییم: آیه شریفه خطاب به مشرکین کرده و به ایشان می‌گوید که یهود با تورات معامله کاغذ پاره کردند. و این اشکال را که مشرکین تورات را کتاب آسمانی نمی‌دانستند پس چگونه قرآن با تورات محاجه کرده؟ بعضی جواب داده‌اند که در صحت احتجاج با تورات علیه ایشان همین مقدار کافی است که بدانند یهود پیرو توراتی است‌که بر مردی به نام موسی بن عمران نازل شده است. </p> <p>جواب این اشکال این است که: گر چه سیاق سوره تا قبل از آیات مورد بحث سیاق احتجاج علیه مشرکین است، و لیکن این احتجاج به خاطر اشخاص مشرکین نیست چون به طور کلی بیانات و احتجاجات قرآن اعتنایی به اشخاص ندارد، بلکه صفات و اعمال زشت آنان را ملاک قرار می‌دهد. مثلا اگر در آیات قبل از چند آیه مورد بحث علیه مشرکین احتجاج می‌کرد برای این نبود که غرض خاصی با مشرکین یعنی با فلان و پسر فلان داشته، بلکه برای این بود که مشرکین از خضوع در برابر حق استکبار داشته و اصول دعوت انبیا را-که توحید و نبوت و معاد است-انکار می‌کردند، پس احتجاج علیه مشرکین احتجاج علیه هر کسی است که منکر این حقایق یا بعضی از آن باشد، با این حال چه مانعی دارد که در آیات مورد بحث به لغزشهای یهود که برگشت آن به انکار نبوت و نزول کتاب است بپردازد. درست است که یهود غیر از مشرکین‌اند و لیکن رفتارشان رفتار همانها بوده بلکه احتمال قوی می‌رود که کارشکنی و خرده‌گیری‌های مشرکین و بت‌پرستان هم از تلقینات سوء همان یهودیهای مجاورشان بوده باشد، چون در بعضی از آثار آمده که مشرکین با یهودیها در باره رسول خدا مشورت‌ها داشته و از طرف مشرکین اشخاصی به همین منظور به نزد یهودیها می‌رفتند. </p> <p>از این هم که بگذریم-بطوری که بعدا توضیح خواهیم داد جمله‌ <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> به هیچ وجه ممکن نیست خطاب به مشرکین و غیر یهود باشد، هم چنان که این احتمال در جمله‌ <span class="aya" rel="6_91" data-words="16-27">قل من أنزل الکتاب الذی جاء به موسی نورا و هدی للناس</span> درست نبود. و اینکه در پاسخ این اشکال گفتند مشرکین عرب می‌دانستند که یهود<code class="page" rel="7,381"/> اصحاب تورات موسی (ع) هستند کافی و قانع کننده نیست، برای اینکه صرف اینکه چنین علمی را دارند مصحح این نیست که خداوند علیه آنان به نزول تورات احتجاج کند، تا چه رسد به اینکه در وسط دعوا نرخ طی کرده و تورات را نور و هدایت مردم معرفی نماید. آری، یک اعتقاد به نزول تورات از ناحیه خدا داریم و یک علم به اینکه یهودیها چنین ادعایی دارند، از این دو آن که مصحح خطاب و اتکای در احتجاج است اولی است نه دومی. </p> <p>و <span class="phrase">اما قرائت <em>یجعلونه</em> به صیغه غیبت وجه آن همین است که بگوییم در آیه شریفه التفات بکار رفته، چون در این صورت خطاب به یهود بودن جمله‌ <span class="aya" rel="6_91" data-words="17-19">من أنزل الکتاب</span> و جمله  <em rel="fa_6_91_34-35" data-sentence="215:42">و علمتم</em> به حال خود باقی مانده و رفع اشکال می‌شود.</span> </p> <p>بعضی از مفسرین در این صدد برآمده‌اند که بنا بر هر دو قرائت خطاب را متوجه به مشرکین بگیرند، به این بیان که آیه شریفه در ضمن این سوره در مکه و به صیغه غیبت نازل شده هم چنان که ابن کثیر و ابو عمرو اینطور قرائت کرده‌اند. </p> <p>مردم مکه در عین اینکه بعید می‌دانستند که خداوند بشری را همکلام و مخاطب خود قرار دهد، این معنا را اقرار داشتند که تورات یهودیها کتابی است آسمانی، و همواره اشخاصی را هم به عنوان سفارت نزد علمای یهود می‌فرستادند، و ایشان را عالم به آثار و اخبار انبیا می‌دانستند. و به همین جهت خدای تعالی به پیغمبر خود می‌فرماید: به این مشرکین که خدا را آن طور که باید نشناخته و از در نادانی می‌گویند خداوند بر هیچ بشری چیزی نازل نکرده بگو چه کسی آن کتاب (تورات) را که موسی آورد نازل کرده و آن را نور قرار داده و به وسیله آن ظلمت کفر و شرک را که بنی اسرائیل از قبطیان مصری ارث برده بودند از بین برده و نیز آن را مایه هدایت مردم قرار داده و یهود نخست به وسیله آن هدایت شده‌اند؟ گر چه بعدا در اثر پیروی هوای نفس آن هدایت را از دست داده احکام و شرایع آن را از یاد بردند، و تورات را کاغذ پاره‌ای پنداشته هر کدام از احکامش را که موافق با میل و اغراضشان بود اظهار داشتند و ما بقی را کتمان و پنهان نمودند. </p> <p><span class="phrase">مفسر نامبرده سپس می‌گوید: از ظواهر امر چنین برمی‌آید که همانطوری که گفتیم آیه نخست به همان بیانی که گذشت به صیغه غیبت نازل شده و به همین نحو در مکه و مدینه قرائت می‌شده، تا آنکه عده‌ای از علمای یهود در مقام شهادت به حقانیت اسلام و اینکه تورات هم بشارت به آمدن آن داده آن بشارتها و همچنین حکم رجم را کتمان کردند، و عده‌ای دیگر در مقام مبارزه با اسلام همان حرفی را که مشرکین مکه قبلا زده بودند تکرار کرده و گفتند:  خداوند بر هیچ بشری چیزی نازل نکرده در اینجا بوده که رسول خدا آیه را برای یهودیها بطور<code class="page" rel="7,382"/> خطاب <em rel="fa_6_91_28-28" data-sentence="542:56">تجعلونه</em> قرائت فرمودند و در عین حال قرائت اولی را هم نسخ نکردند.</span> این احتمالی است که ما در باره اختلاف قرائت در کلمه <em>یجعلونه</em> می‌دهیم، و روایاتی هم بر طبق آن هست، اگر صحیح بوده باشد. </p> <p>در صورتی که این احتمال صحیح باشد تفسیر آیه به هر دو قرائت درست درمی‌آید، و تمامی اشکالاتی که مفسرین را مشغول خود کرده حل می‌شود<span class="footnote" rel="1" title="تفسیر المنار ج ۷ ص ۶۱۷-۶۱۸">*</span>. </p> <p>و لیکن این تفسیر اشکال خطاب به اهل مکه را با اینکه منکر وحی بودند حل نمی‌کند، و همچنین اشکال خطاب به مشرکین را به جمله‌ <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> و همچنین اشکال اختصاص جمله‌ <span class="aya" rel="6_91" data-words="24-26">نورا و هدی</span> به یهود، و اشکال اینکه چگونه ممکن است یهود بر خلاف اصول عقاید خود وحی را انکار کنند. چون جواب دادن از این اشکالات به اینکه یهودیها در مدینه گفتند خداوند بر هیچ بشری چیزی نازل نکرده در حقیقت گریختن از اشکال است به ملزم شدن آن. </p> <p>و اینکه گفت در اینجا بود که رسول خدا آیه را به صیغه خطاب برای یهود قرائت فرمود صرفنظر از اینکه هیچ دلیلی برای آن در دست نیست، از او می‌پرسیم آیا این قرائت به یک وحی دیگری غیر از وحی در مکه بود یا به همان وحی بود، اگر به وحی دیگری بوده که ربطی به این سوره ندارد، ما فعلا آیه‌ای را تفسیر می‌کنیم که در ضمن سایر آیات این سوره در مکه نازل شده، و اگر به وحی دیگری نبوده و اصلا از باب وحی نبوده بلکه بدون آمدن جبرئیل به رسول خدا (ص) تلقین شده در این صورت جمله مورد بحث، آیه قرآنی نبوده و قرائتش هم قرائت نخواهد بود، و اگر مقصودش این است که خدای تعالی به وسیله‌ای غیر از وسیله وحی به رسول خدا (ص) فهمانید که جمله <em>یجعلونه</em> را هم ممکن است به صیغه غیبت خواند و هم به صیغه حضور و خلاصه هم این قرائت درست است و هم آن قرائت، هم چنان که بعضی قائلندبه اینکه تمامی قرائت‌ها منتهی به خود رسول خدا (ص) و یا به قرائتی می‌شود که رسول خدا آن را شنیده و صحه گذارده. در این صورت تمامی اشکالات قبلی را ملتزم شده است. </p> <p>البته این را هم باید دانست که همه این اشکالها وقتی است که آیه شریفه در مکه نازل شده باشد، و اما بنا به بعضی از روایات، که نزول آن را در مدینه دانسته بیشتر آن اشکالها اصلا متوجه نمی‌شود. </p> <p>   <code class="page" rel="7,383"/> <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> مراد از این علمی که می‌فرماید: آموختید چیزی را که نه خودتان می‌دانستید و نه پدرانتان علم عادی نیست، برای اینکه سیاق کلام، سیاق احتجاج و استدلال بر مدعی است. </p> <p>مدعا این بود که از لوازم الوهیت پروردگار یکی این است که انسان را به سوی سعادتش رهبری کند، و برای حصول این غرض، انبیایی برگزیده وحی و کتابی به سوی ایشان بفرستد، و این مدعا هیچ ربطی به علم عادی به خیر و شر زندگی و آن علمی که آدمی مجهز به وسایل تحصیل آن از حس و خیال و عقل هست، ندارد. </p> <p>و نیز مقصود از این جمله این نیست که: خداوند علم به چیزهایی را به شما افاضه فرموده که شما از ناحیه خود علم به آن نداشتید هم چنان که مقصود از آیه‌ <span class="aya" rel="16_78" data-words="10-17">و جعل لکم السمع و الأبصار و الأفئدة</span><span class="footnote" rel="1" title="قرار داد برای شما گوش و چشمان و دلها سوره نمل آیه ۷۸">*</span> و آیه‌ <span class="aya" rel="96_4-5" data-words="1-8">الذی علم بالقلم، علم الإنسان ما لم یعلم</span><span class="footnote" rel="2" title="آن کسی که به قلم تعلیم نمود، و چیزی را به انسان آموخت که آن را نمی‌دانست سوره علق آیه ۵">*</span> بیان چنان معنایی است، چون سیاق جمله مورد بحث همانطوری که گفته شد با چنین معنایی سازگار نیست. </p> <p>لا جرم مراد از تعلیم چیزی است که انسان به خودی خود با وسایلی که مجهز به آن است نمی‌تواند به آن علم پیدا کند، و این همان حقایقی است که خداوند به انبیا و حاملین وحی خود وحی می‌کند، حال چه به وسیله کتاب و چه بدون آن. </p> <p>از اینجا به خوبی معلوم می‌شود که مخاطبین به این کلام مشرکین نبوده‌اند. برای اینکه مشرکین علم به چنین حقایقی را نداشتند، چون با انبیا و معارف و شرایع آنان سر و کاری نداشتند، اگر هم از نیاکان خود چیزی از عقاید و یا سنن دیگری از آثار انبیا را به ارث برده بودند، اعتراف به آن نداشتند، یعنی معترف نبودند به اینکه فلان سنت گر چه به چندین واسطه باشد به وسیله پیغمبری از پیغمبران بر بشر عرضه شده و از نیاکان آنان به ایشان ارث رسیده، چنین اعترافی نداشتند تا احتجاج علیه آنان تمام و صحیح بوده باشد، مشرکین بطوری که خود پروردگار در امثال آیه‌ <span class="aya" rel="2_118" data-words="1-9">و قال الذین لا یعلمون لو لا یکلمنا الله</span><span class="footnote" rel="3" title="و مردم نادان اعتراض کردند که چرا خداوند با ما هم کلام نشود سوره بقره آیه ۱۱۸">*</span> وصفشان کرده، مردمی جاهل بوده‌اند. </p> <p>       <code class="page" rel="7,384"/> پس قطعا خطاب متوجه به غیر مشرکین است، اما نه به مسلمین. برای اینکه اولا سیاق آیه-همانطوری که گفته شد-سیاق احتجاج است، و اگر خطاب در این جمله متوجه مسلمین باشد باید بگوییم که خداوند در وسط آیاتی که راجع به احتجاج با مشرکین است ناگهان و بدون اینکه نکته‌ای در کار باشد کلام را قطع کرده و متوجه مسلمین ساخته است. </p> <p>و ثانیا عدول کردن از خطاب به اشخاصی، به خطاب به اشخاص دیگر بودن وجود قرینه از فصاحت و بلاغت به دور است، برای اینکه اینطور حرف زدن باعث اشتباه شنونده است، پس بطور مسلم خطاب در جمله مورد بحث نه متوجه مشرکین است و نه متوجه مسلمین، و مخاطبین آن همان یهودی‌هایی هستند که مخاطب به خطاب صدر آیه نیز بودند. </p> <p>آری، از آنجایی که یهودی‌ها از باب عناد و فتنه‌انگیزی گفته بودند: خداوند بر هیچ بشری چیزی نازل نکرده اینک در جمله مورد بحث به دو طریق احتجاج می‌کند: یکی طریق نقض، و آن این است که اگر خداوند بر هیچ بشری کتاب و وحیی نفرستاده پس تورات موسی  (ع) چیست؟ آن گاه در اینجا اضافه کرده است که شما از تورات آنچه را که راجع به بشارت آمدن خاتم انبیا ( ص) است پنهان داشته و کتمان کرده‌اید. </p> <p>دوم از این طریق که شما مردمی ناسپاس و نمک‌نشناس هستید، اگر خداوند بر هیچ بشری وحی و کتابی نفرستاده پس این همه معارف و شرایع که در بین شما است از کجا آمده؟ با اینکه درک اینگونه معارف نه در وسع شما است و نه در وسع پدران شما بود تا شما از ایشان ارث ببرید، کجا پدران شما می‌توانستند به خودی خود به معارف الهی و اخلاقیات فاضله و شرایع و قوانینی که حافظ نظم اجتماع و خاتمه دهنده به تعصب و کینه‌های بشری است دست یابند، و از پیش خود چنین معارفی را درک کنند؟ گو اینکه عقل بشر اگر در مقام کسب معارف برآید می‌تواند به پاره‌ای از کلیات معارف الهی از قبیل توحید، نبوت و معاد و پاره‌ای از اخلاقیات دست یابد، و لیکن صرف پی بردن و درک کردن این حقایق بشر را از نتایج آن برخوردار نمی‌کند، و جامعه بشریت را به سعادت انسانیش نمی‌رساند. </p> <p>آری، دانستن هر حقیقتی غیر از عمل کردن به آن و استقرار دادن آن در اجتماع است، کجا علاقه به تمتع از لذائذ مادی و استخدام هر وسیله‌ای برای رسیدن به عالی‌ترین مشتهیات نفس مجالی برای بشر باقی می‌گذارد که در گنجینه‌های معارفی که در فطرت او نهفته است کنجکاوی نموده و زندگی خود را بر اساس آن معارف بنا کند؟ مخصوصا اگر این علاقه به مادیات عمومی و همگانی باشد، و خلاصه جامعه جامعه‌ای مادی بوده باشد که در این صورت فضائل انسانیت از آن اجتماع رخت بربسته و فضایل موروثی از نیاکان نیز یکی پس از دیگری<code class="page" rel="7,385"/> به دست فراموشی سپرده می‌شود، تا آنجا که جامعه به صورت یک جامعه حیوانی به تمام معنا درمی‌آید. هم چنان که امروزه به چشم خود می‌بینیم که در مجتمعات پیشرفته، در اثر فرو رفتن در مادیات و تسلیم شدن در برابر لذایذ حسی و حیوانی چنان از آخرت غافل شده‌اند که به هیچ وجه حاضر نیستنددر باره معنویات و اینکه سعادت حقیقی و زندگی جاودانه به چه چیز حاصل می‌شود فکر کنند، و حاضر نیستند حتی یک دقیقه در این باره به مغز خود فشار بیاورند. در هیچ تاریخی از تواریخ ملل و امم نیز دیده نشده که مردی از رجال حکومت و سیاست مبتکر چنین معارفی باشد، و مردم را به سوی فضایل اخلاق انسانیت و معارف مقدس الهی و طریق تقوا و عبودیت دعوت کرده باشد، چون حکومت‌هایی که تا کنون در دنیا روی کار آمده و تاریخ آنها در دست است یا استبدادی بوده و یا دموکراتی، و این دو یا اصلا به فکر فضائل نبودند و یا اگر بودند منظورشان حفظ مقام و فراهم آوردن زمینه بقای حکومت خود (در حکومت فردی) و نظام امر اجتماع را بر وفق خواسته اکثریت منتظم ساختن (در حکومت دموکراتی) بوده، و اگر احیانا به مقتضای فطرت ناگزیر می‌شدند فضایل معنوی و کمالات عالی انسانی را که تنها اسمی از آنها در میانشان باقیمانده تعظیم و احترام کنند، و مرتکبین خلاف آن را تخطئه نمایند باز اسم این عمل خود را تعظیم معنویات نمی‌گذاشتند، بلکه آن را به موافقت سنن اجتماعی تفسیر می‌کرده‌اند، هم چنان که نظام‌های استبدادی و دموکراتی امروزه هم بنیانشان بر همین اساس است که گفته شد. </p> <p>و کوتاه سخن اینکه عقل اجتماعی و شعور مادی که حاکم بر جوامع بشری است هرگز انسان را به این معارف الهی و فضایل معنوی-که همیشه اسم بسیاری از آنها در جوامع به عظمت یاد-می‌شود نمی‌رساند. آری، مادیت و پایبند بودن به امور مادی کجا و معنویت کجا؟. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">آنچه از معارف الهی و ارزشهای معنوی که در گوشه و کنار جهان وجود دارد، میراث انبیاء (ع) و از آثار وحی است</span> </h3> <p> پس معلوم شد که آنچه از معارف الهی و فضایل نفسانی که در گوشه و کنار عالم بشریت وجود دارد یادگارهای انبیا (ع) و آثاری است از مجاهدات ایشان در دعوت مردم به دین الهی و نشر کلمه حق و ترویج دین توحید و هدایت نوع انسانی به سوی سعادت حقیقیش در زندگی دنیوی و اخروی. </p> <p>پس اینکه فرمود: <span class="aya" rel="6_91" data-words="34-42">و علمتم ما لم تعلموا أنتم و لا آباؤکم</span> احتجاج علیه یهود است که می‌گفتند: <span class="aya" rel="6_91" data-words="9-15">ما أنزل الله علی بشر من شیء</span> و حاصلش این است که همین شما منکرین وحی، علوم و معارفی را دارا هستید که اگر وحی نبود نه خودتان به آن راه می‌بردید و نه پدرانتان، و جز از طریق وحی و انزال کتب به شما نرسیده، شما آنچه که از معارف حقه و<code class="page" rel="7,386"/> شرایع دین دارید همه میراثی است که از انبیای خود که کتاب موسی (ع) در میان شما منتشر ساخته است. </p> <p>با این بیانی که ما در تفسیر آیه کردیم به خوبی معلوم شد که مراد از جمله‌ <span class="aya" rel="6_91" data-words="34-38">و علمتم ما لم تعلموا</span> خصوص معارف و شرایع تورات نیست، بلکه مطلق معارف و شرایعی است که به وسیله وحی و کتاب در میان بشر انتشار یافته. پس اینکه بعضی از مفسرین مراد از جمله مزبور را خصوص معارف و شرایع تورات دانسته اشتباه است، زیرا اگر مراد آن بود جا داشت بفرماید: <em>و علمتم به</em> یا بفرماید: و علمکم اللَّه به . </p> <p>و اگر مطلب را به صیغه مجهول آورد و فاعل تعلیم را ذکر نکرد و نفرمود: خدا به شما آموخت <em>بلکه فرمود: </em> آموخته شدید برای این است که این تعبیر به سیاق استدلال مناسب‌تر می‌باشد، چون در چنین مقامی که مقام اثبات مدعا است بردن نام فاعل، مصادره به مطلوب و به عبارت ساده‌تر در بین دعوا نرخ طی کردن است، پس گویا نخست فرموده: علوم و معارفی که شما دارید نه خودتان مبتکر آنید و نه از پدرانتان ارث برده‌اید، پس چه کسی این علوم را به شما رسانید و شما را به آن آشنا کرد؟ آن گاه خودش در جواب فرموده: <em>خدای تعالی</em> . </p> <p> <span class="aya" rel="6_91" data-words="43-49">قل الله ثم ذرهم فی خوضهم یلعبون</span> معمولا در جایی که جواب سؤال پرسش کننده مطلبی است روشن و مورد اعتراف پرسش شونده، خود پرسش کننده می‌تواند مبادرت به دادن جواب سؤال خود کند. در مورد بحث نیز چون جواب سؤال بالا بسیار روشن بوده به پیغمبر خود امر کرد: تو به ایشان بگو خداوند این معارف را بر بشر القاء کرده شما ای گروه یهود بدانید-و به خوبی هم می‌دانید-که آن کتابی که موسی (ع) برای شما آورد، و آن معارفی که از وسع و قدرت شما بیرون بود و اعتراف دارید که آن را از پدران خود ارث نبرده‌اید همه از ناحیه خدا بود. </p> <p>و چون گفتن اینکه خداوند بر هیچ بشری چیزی نفرستاده گفتاری لغو و بیهوده بود، و نیز از آنجایی که صدور چنین حرفی از مردمی مانند یهود که اعتراف به تورات موسی  (ع) داشته و به علم و کتابی که او برایشان آورده بود، مباهات می‌کردند جز بازی کردن با حقایق معنای دیگری نداشت، از این رو به رسول خدا (ص) فرمود که: یهودیان را به حال خود واگذارد تا سرگرم بازیچه خود باشند. </p> <p><code class="aya" rel="6_92"/> <span class="aya" rel="6_92" data-words="1-16">و هذا کتاب أنزلناه مبارک مصدق الذی بین یدیه و لتنذر أم القری و من حولها</span> بعد از آنکه این معنا را خاطرنشان ساخت که بطور کلی از لوازم الوهیت پروردگار این<code class="page" rel="7,387"/> است که عده‌ای از افراد بشر را برگزیده به آنان وحی بفرستد و اینکه موسی بن عمران یکی از آن اشخاص و کتابش تورات یکی از آن کتابها است اینک در این آیه می‌فرماید که: قرآن نیز یکی از کتابهای آسمانی است که از ناحیه خداوند نازل شده است، و دلیل آن این است که مشتمل است بر آنچه یک کتاب آسمانی باید مشتمل بر آن باشد. </p> <p>از این آیه معلوم می‌شود که غرض از آیات قبلی مقدمه چینی برای اثبات این بوده که قرآن کریم نیز کتابی است نازل از طرف خدای تعالی، نه ساخته پیغمبر، و لذا فرمود: کتابی است که ما آن را نازل کردیم و مثل آیه‌ <span class="aya" rel="38_29" data-words="1-6">کتاب أنزلناه إلیک مبارک لیدبروا آیاته</span><span class="footnote" rel="1" title="سوره ص آیه ۲۹">*</span> نفرمود:  ما آن را به تو نازل کردیم . </p> <h3> <span class="title" rel="6_92 6_91 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">داشتن برکت و خیر کثیر و هدایت انسان به سعادت، نشانه نزول قرآن از سوی خدا است</span> </h3> <p> و نیز معلوم می‌شود آن دو وصفی که در آیه برای کتاب ذکر شده به منزله ادله‌ای است بر اینکه قرآن کریم نازل شده از طرف خدا است، در حالی که نمی‌توان آن را جزء ادله شمرد. </p> <p>پس یکی از امارات اینکه قرآن از طرف خدا نازل شده این است که در آن برکت و خیر کثیر است و مردم را به سوی استوارترین راه هدایت نموده و خداوند به وسیله آن کسانی را که در پی تحصیل رضای اویند به راههای سلامت رهبری می‌کند، مردم در امر دنیایشان از آن منتفع شده اجتماعشان متشکل و قوایشان فشرده و آرایشان متحد می‌شود، و در نتیجه صاحب زندگی طیب و پاکی می‌گردند. جهل و هر رذیله اخلاقی از قبیل بخل و کینه از میانشان رخت بربسته در زیر سایه سعادتشان از امنیت و رفاه عیش کامیاب می‌گردند و در آخرت از پاداش بزرگ و نعمت جاوید برخوردار می‌شوند. </p> <p>اگر قرآن کریم از طرف خدای تعالی نبود و آورنده آن خودش آن را به منظور به دام انداختن مردم درست کرده، و یا موهوماتی بود که در نفس صاحبش به صورت حقیقت جلوه کرده و یا القائاتی بود شیطانی که صاحبش آن را وحی آسمانی و از طرف خدای تعالی پنداشته بود هرگز این چنین دلهای بشر را مسخر نمی‌کرد و این برکات معنوی و الهی بر آن مترتب نمی‌شد. آری، راه شر راهرو خود را جز به سوی شر هدایت نمی‌کند و جز فساد اثری نمی‌بخشد، هم چنان که خداوند فرموده: <span class="aya" rel="16_37" data-words="5-10">فإن الله لا یهدی من یضل</span><span class="footnote" rel="2" title="خدای تعالی کسی رای که اضلال می‌کند هدایت نمی‌کند سوره نحل&lt;span class=&quot;footnote&quot; title=&quot;&amp;#x۶۲۲;&amp;#x۶CC;&amp;#x۶۴۷;&amp;#x۶۰C; ۳۷&quot;&gt;*&lt;/span&gt;">*</span> و نیز فرموده: <span class="aya" rel="5_108" data-words="20-25">و الله لا یهدی القوم الفاسقین</span><span class="footnote" rel="3" title="و خداوند مردم فاسق رای هدایت نمی‌کند سوره صف آیه ۵">*</span> و نیز فرموده: <span class="aya" rel="7_58" data-words="1-14">و البلد الطیب یخرج نباته بإذن ربه و الذی خبث لا یخرج إلا نکدا</span>       <code class="page" rel="7,388"/><span class="footnote" rel="1" title="سرزمین پاکیزه روئیدنیش به اذن خدا می‌روید، و آن که پاک نیست جز گیاه بی فایده نمی‌رویاند سوره اعراف آیه ۵۸">*</span>. </p> <p>و نیز از امارات اینکه قرآن کریم از طرف خدای تعالی نازل شده یکی این است که این کتاب غرض خدای تعالی را از خلقت عالم تامین می‌کند. چون غرض خدای تعالی از این عمل این بوده که بشر را به سوی سعادت زندگی دنیا و آخرت هدایت کند، و او را به وسیله وحی انذار نماید و قرآن کریم همین طور است، زیرا در همین آیه مورد بحث این معنا را خاطر نشان ساخته می‌فرماید: <span class="aya" rel="6_92" data-words="10-16">و لتنذر أم القری و من حولها</span> -تا ام القری و اطرافیان آن را انذار کنی <em>و مقصود از</em> ام القری مکه مکرمه، و غرض از انذار آن انذار اهل آن است، و مقصود از اطرافیان آن اهالی قرا و شهرستانهای روی زمین و یا به گفته بعضی‌ها بلاد مجاور آن است. </p> <p>این آیه دلالت دارد بر اینکه خدای تعالی عنایت خاصی به مکه دارد، چون مکه معظمه حرم خداوند است، و دعوت اسلامی از آنجا شروع شده و به سایر نواحی عالم منتشر گردیده است. </p> <p><span class="phrase">از آنچه گفته شد این معنا روشن گردید که از نظر سیاق کلام و مخصوصا بنا بر قرائت  <em>لینذر</em> -به صیغه غیبت-مناسب‌تر آن است که جمله مورد بحث را عطف بر <em rel="fa_6_92_6-6" data-sentence="151:658">مصداق</em> بگیریم -هم چنان که زمخشری نیز عطف گرفته-برای اینکه این معطوف و آن معطوف علیه هر دو در اینکه مشتمل بر معنای غایت و نتیجه‌اند مشترک می‌باشند، و تقدیر آیه چنین است: لیصدق ما بین یدیه و لتنذر ام القری-این کتاب مبارکی است که ما نازلش کردیم تا کتابهای پیشین را تصدیق نموده و تو با آن مردم مکه و اطرافش را انذار کنی .<span class="footnote" rel="2" title="تفسیر کشاف ط بیروت ج ۲ ص ۴۵">*</span> بعضی دیگر گفته‌اند: این جمله عطف است بر کلمه <em rel="fa_6_92_5-5" data-sentence="639:212">مبارک</em> و تقدیر آیه چنین است: انزلناه لتنذر ام القری و من حولها-نازلش کردیم تا تو، به وسیله آن مردم ام القری و اطراف آن را انذار کنی<span class="footnote" rel="3" title="تفسیر ابی السعود ط بیروت ج ۳ و ۴ ص ۱۶۲">*</span>.</span> </p> <p> <span class="aya" rel="6_92" data-words="17-21">و الذین یؤمنون بالآخرة یؤمنون...</span> این جمله به منزله تفریع برای اوصافی است که خدای سبحان برای قرآن کریم بر شمرده. گویا خواسته است بفرماید: بعد از آنکه ثابت شد کتاب مبارک و مصدقی که ما       <code class="page" rel="7,389"/> نازلش کرده‌ایم کتابی است که به منظور انذار اهل زمین نازل شده پس کسانی که به نشات آخرت ایمان دارند به این کتاب نیز ایمان خواهند آورد، زیرا این کتاب منظور و ایده‌آل آخرتی آنان را که همان ایمنی دائمی است تامین می‌کند، و آنان را از عذاب دائمی می‌ترساند. </p> <p>سپس خدای تعالی خصوصی‌ترین اوصاف این مؤمنین را بیان نموده و آن این است که: در امر نماز و عباداتی که در آن خدای را ذکر می‌کنند محافظت و مراقبت دارند. و این صفت همان است که در <em>سوره مؤمنون</em> در خاتمه صفات مؤمنین ذکر کرده و فرموده: <span class="aya" rel="23_9" data-words="1-6">و الذین هم علی صلواتهم یحافظون</span><span class="footnote" rel="1" title="سوره مؤمنون آیه ۹">*</span>. </p> <p>و از اینکه در همان سوره اولین صفت مؤمنین را خشوع دانسته و فرموده: <span class="aya" rel="23_2" data-words="1-5">الذین هم فی صلاتهم خاشعون</span><span class="footnote" rel="2" title="سوره مؤمنون آیه ۲">*</span> استفاده می‌شود که مراد از محافظت هم در آن سوره و هم در این آیه همان خشوع در نماز و تذلل و تاثر باطنی از عظمت پروردگار در موقع ایستادن در مقام عبودیت او است، لیکن دیگر مفسران محافظت را به مراقبت در اوقات نماز تفسیر کرده‌اند. </p> <h3>گفتاری پیرامون معنای برکت از نظر قرآن</h3> <p> <span class="phrase">راغب در مفردات می‌گوید: اصل کلمه <em rel="fa_6_92_5-5" data-sentence="33:208">برکت</em> ، <em rel="fa_6_92_5-5" data-sentence="90:193">برک</em> -به فتحه باء-و به معنای سینه شتر است، و لیکن در غیر این معنا نیز استعمال می‌شود، از آن جمله می‌گویند: فلانی دارای برکه است <em>و</em> برک البعیر به معنای این است که شتر سینه خود را به زمین زد.</span> و <span class="phrase">چون این معنا مستلزم یک نحو قرار گرفتن و ثابت شدن است لذا کلمه مزبور را در ثبوت که لازمه معنای اصلی است نیز استعمال کرده و می‌گویند: ابترکوا فی الحرب-در جنگ پای‌برجا شده و به عقب برنگشتند و به همین مناسبت آن محلی را که مردان دلیر و شجاعان لشکر موضع می‌گیرند <em>براکاء</em> و <em>بروکاء</em> می‌نامند، و نیز در جایی که حیوان از راه رفتن باز می‌ایستد و به هیچ وجه تکان نمی‌خورد می‌گویند: <em>ابترکت الدابة</em> و آب انبار را نیز به همین جهت  <em rel="fa_6_92_5-5" data-sentence="440:64">برکه</em> می‌نامند، برای اینکه آب انبار محل ثابت شدن و قرار گرفتن آب است.</span> و <span class="phrase"><em rel="fa_6_92_5-5" data-sentence="0:332">برکت</em>  ثبوت خیر خداوندی است در چیزی، و اگر فرموده: <span class="aya" rel="7_96" data-words="9-15">لفتحنا علیهم برکات من السماء و الأرض</span><span class="footnote" rel="3" title="سوره اعراف آیه ۹۲">*</span> برای این بوده که خیرات در زمین و آسمان قرار گرفته، هم چنان که آب در برکه جای       <code class="page" rel="7,390"/> می‌گیرد.</span> و <span class="phrase"><em rel="fa_6_92_5-5" data-sentence="0:132">مبارک</em> چیزی است که این خبر در آن باشد و به همین معنا است آیه‌ <span class="aya" rel="21_50" data-words="2-5">هذا ذکر مبارک أنزلناه</span>.</span> </p> <p>سپس می‌گوید: از آنجایی که خیرات الهی از مقام ربوبیتش بطور نامحسوس صادر می‌شود، و مقدار و عدد آن هم قابل شمردن نیست، لذا به هر چیزی که دارای زیاده غیر محسوسی است می‌گویند: این چیز مبارک و دارای برکت است، روایتی هم که می‌گوید  هیچ مالی از صدقه دادن کم نمی‌شود مقصودش همین نقصان غیر محسوس است نه کاهش مخصوص که بعضی از زیانکاران پنداشته و در رد آن گفته‌اند: ما ترازو می‌گذاریم و از فلان مال، مقداری صدقه داده سپس آن را بار دیگر می‌سنجیم و می‌بینیم که به مقدار صدقه کم شده است. راغب سپس اضافه کرده است که: مراد از <span class="aya" rel="7_54" data-words="34-35">تبارک الله</span> اختصاص خداوند است به خیرات.<span class="footnote" rel="1" title="مفردات راغب ص ۴۴">*</span> پس بنا بر این، برکت به معنای خیری است که در چیزی مستقر گشته و لازمه آن شده باشد، مانند برکت در نسل که به معنای فراوانی اعقاب یا بقای نام و دودمان است، و برکت در غذا که به معنای سیر کردن مردم بیشتری است، و برکت در وقت که به معنای گنجایش داشتن برای انجام کاری است که آن مقدار وقت معمولا گنجایش انجام چنان کاری را ندارد. </p> <p>چیزی که هست از آنجا که غرض از دین تنها و تنها سعادت معنوی و یا حسی منتهی به معنوی است، لذا مقصود از برکت در لسان دین آن چیزی است که در آن خیر معنوی و یا مادی منتهی به معنوی باشد، مانند آن دعایی که ملائکه در حق ابراهیم (ع) کرده و گفتند: <span class="aya" rel="11_73" data-words="7-13">رحمت الله و برکاته علیکم أهل البیت</span><span class="footnote" rel="2" title="رحمت و برکات خدا مخصوص شما اهل بیت رسالت است سوره هود آیه ۷۳">*</span> که مراد از آن، برکت معنوی مانند دین و قرب خدا و سایر خیرات گوناگون معنوی، و نیز برکت حسی مانند مال و کثرت و بقای نسل و دودمان و سایر خیرات مادی است که برگشت آن به معنویات می‌باشد. </p> <p>بنا بر آنچه گفته شد، معنای برکت مانند امور نسبی به اختلاف اغراض مختلف می‌شود، چون خیریت هر چیزی به حسب آن غرضی است که متعلق به آن می‌شود، مثلا طعامی که انسان می‌خورد بعضی غرضشان از خوردن آن سیر شدن است، و بعضی غرضشان از خوردن آن تنها حفظ سلامت است، چون غذای مورد نظرشان را در میان همه غذاها نسبت به مزاج خود سالم‌تر تشخیص داده، بعضی دیگر غذایی را که می‌خورند منظورشان استشفاء به آن و بهبودی     <code class="page" rel="7,391"/> کسالتی است که دارند، بعضی دیگر نظرشان از فلان غذا تحصیل نورانیتی است در باطن که بدان وسیله بهتر بتوانند خدای را عبادت کنند، پس وقتی عمل واحدی چند جور غرض متعلق به آن می‌شود برکت در آن نیز معنایش مختلف می‌گردد، ولی جامع همه آن معانی این است که خداوند خیر منظور را با تسبیب اسباب و رفع موانع در آن غذا قرار داده و در نتیجه غرض از آن حاصل گردد. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">بیان اینکه سببیت خدا و برکت او در طول سایر اسباب است، و نزول برکت، با عمل سایر عوامل منافات ندارد</span> </h3> <p> پس نباید پنداشت که نزول برکت الهی بر چیزی منافات با عمل سایر عوامل دارد، زیرا همانطوری که در ابحاث قبلی گذراندیم معنای اینکه خداوند اراده کرده که فلان چیز دارای برکت و خیر کثیر باشد، این نیست که اثر اسباب و علل مقتضی را ابطال کند، برای اینکه اراده خداوند سببی است در طول سایر علل و اسباب نه در عرض آن، مثلا اگر می‌گوییم: خداوند فلان طعام را برکت داده معنایش این نیست که علل و اسبابی را که در آن طعام و در مزاج خورنده آن است همه را ابطال کرده و اثر شفا و یا نورانیت را از پیش خود در آن قرار داده، بلکه معنایش این است که اسباب مختلفی را که در این میان است طوری ردیف کرده و ترتیب داده که همان اسباب نتیجه مطلوب را از خوردن آن غذا به دست می‌دهند، و یا باعث می‌شود که فلان مال ضایع نمی‌گردد و یا دزد آن را به سرقت نمی‌برد-دقت فرمائید- لفظ برکت از الفاظی است که در لسان دین بسیار استعمال شده است، از آن جمله در آیات قرآنی و همچنین در موارد بسیاری در اخبار و احادیث، و نیز در تورات و انجیل در مواردی که عطیه‌های الهی را به انبیا و همچنین عطیه کهنه را به دیگران نقل می‌کند این لغت بسیار به کار رفته، بلکه در تورات برکت را مانند سنتی جاری گرفته است. </p> <p>از آنچه گذشت بطلان رأی منکرین برکت به خوبی روشن گردید، ادعای آنان -بطوری که قبلا از راغب نقل کردیم-این بود که اثری که اسباب طبیعی در اشیاء باقی می‌گذارد جایی برای اثر کردن هیچ سبب دیگر نمی‌گذارد، و خلاصه چیزی به نام برکت و یا به هر اسم دیگری نیست که اثر اسباب طبیعی را در اشیا باطل کرده و خود در آن اثر کند. </p> <p>غافل از اینکه سببیت خدای تعالی و برکت او در طول سایر اسباب است نه در عرض آن تا کار تاثیر آن به مزاحمت با سایر اسباب و ابطال آثار آنها بکشد. </p> <h3> <span class="title" rel="6_93 6_91 6_92 6_94 6_95 6_96 6_97 6_98 6_99 6_100 6_101 6_102 6_103 6_104 6_105">بیان آیات</span> </h3> <p> <span class="aya" rel="6_93" data-words="1-8">و من أظلم ممن افتری علی الله کذبا</span>... <span class="aya" rel="6_93" data-words="23-25">ما أنزل الله</span> خدای تعالی در این آیه سه مورد از موارد ظلم را که شدیدترین مراتب ظلم را دارا است و عقل در شناعت و رسوایی آن هیچ تردیدی ندارد برشمرده، و به همین جهت آن را به صورت سؤال ذکر کرده است. <code class="page" rel="7,392"/> </p><h3> <span class="title" rel="6_93">مراد از افتراء زدن به دروغ بر خدا در: <span class="aya" rel="6_93" data-words="2-8">من أظلم ممن افتری علی الله کذبا</span> </span> </h3> <p> غرض از ایراد آن به صورت سؤال این است که مطلب را به عقل خود مرتکبین آن واگذار نموده و از عقل سلیم، انصاف بخواهد. گویا خواسته است بفرماید: ای رسول گرامی من!تو به این مردم بگو که مساله خضوع در برابر حق اختصاص به کسی ندارد، من و شما ناگزیریم از اینکه در برابر آن خاضع شده و از قبول آن استکبار نکنیم، و با ارتکاب عملی که شدیدترین و زشت‌ترین مراتب ظلم را دارا است نسبت به حق تعالی استکبار نورزیم، و آن عمل همانا ظلم بر خود خدای تعالی است، خود انصاف دهید آیا جایز است که شما به دروغ بر خدای تعالی افترا بسته برای او شرکایی اتخاذ کنید و همانها را شفیع قرار دهید؟ آیا اگر من از پیش پروردگار عالم رسالت نداشته باشم جایز است که ادعای نبوت کرده و بگویم به من وحی می‌رسد ؟ آیا کسی می‌تواند بگوید: بزودی من نیز مانند آنچه خدا نازل کرده نازل می‌کنم و با گفتن چنین سخنی حکم خدا را به مسخره گرفته و آیات او را استهزا کند؟ ناگزیر هر شنونده‌ای که دارای عقل سلیم باشد در این سه سؤال به حق اعتراف می‌کند. </p> <p>پس معلوم شد که سؤالی کردن مطلب بهتر طرف را به انقیاد درمی‌آورد، و زودتر نبوت مورد ادعا را می‌پذیرد، چون وقتی بنا را بر این گذاشتند که دیگر بی جهت به خدا افترا نبندند و به وی شرک نورزند، و دیگر آنهایی که می‌گفتند: <span class="aya" rel="6_93" data-words="21-25">سأنزل مثل ما أنزل الله</span> از اینگونه سخنان مسخره‌آمیز اجتناب ورزید، و پیغمبر اکرم هم سرگرم انجام وظیفه نبوت خود باشد قطعا نبوتش بدون معارض خواهد شد. </p> <p>در اینجا افترا بر خدا که یکی از ظلمهای مذکور در آیه است اعم از ادعای دروغی وحی و نبوت است که دومی آن ظلمها می‌باشد، و لذا بعضی از مفسرین گفته‌اند: ذکر دومی در این آیه، ذکر خاص است بعد از عام، و با اینکه افتراء بر خدا ادعای دروغی نبوت را هم شامل می‌شود اگر آن را نیز ذکر کرده برای این است که عظمت آن و اعتنای به امر آن را برساند. و لیکن گر چه افتراء بر خدای تعالی ادعای دروغی نبوت را هم در برمی‌گیرد، اما در اینجا مقصود از آن همان‌شرک به خدای سبحان است، و اگر تصریح به آن نکرد تا احتمال ذکر خاص بعد از عام پیش نیاید برای این بود که گفتیم می‌خواست از خود مردم و مشرکین انصاف بخواهد، و عصبیت جاهلیت آنان را تحریک نکرده و داعی نخوت و استکبارشان را بیدار نکرده باشد. </p> <p>پس مقصود از اینکه فرمود: <span class="aya" rel="6_93" data-words="4-8">ممن افتری علی الله کذبا</span> غیر آن چیزی است که از جمله‌ <span class="aya" rel="6_93" data-words="9-16">أو قال أوحی إلی و لم یوح إلیه</span> اراده شده، هر چند به ظاهر یکی از آن دو عام و دیگری خاص به نظر برسد، به دلیل اینکه در ذیل آیه تنها سؤال از مشرکین و تهدید آنان را به<code class="page" rel="7,393"/> عذاب عنوان می‌کند، و اگر مقصود از افترا، آن معنای اعم بود می‌بایست در ذیل آیه، عذاب را متوجه کسی کند که به خدا افترا بسته است نه فقط به مشرکین. </p> <p>و اما اینکه بعضی از مفسرین<span class="footnote" rel="1" title="تفسیر المنار ج ۷ ص ۶۲۴">*</span> گفته‌اند: جمله‌ <span class="aya" rel="6_93" data-words="9-17">أو قال أوحی إلی و لم یوح إلیه شیء</span> در باره مسیلمه کذاب نازل شده که ادعای نبوت می‌کرده، صحیح نیست و با سیاق آیات همانطوری که دانستید سازگار نمی‌باشد، گر چه کلام مزبور با صرف نظر از سیاق اعم است. </p> <p>علاوه بر اینکه سوره انعام-هم چنان که مکرر گفته‌ایم-سوره‌ای است مکی، و مسیلمه کذاب ادعای نبوتش بعد از هجرت رسول خدا (ص) اتفاق افتاده، گو اینکه مفسر مزبور عقیده دارد که آیه مورد بحث از میان آیات این سوره در مدینه نازل شده، و لیکن -ان شاء اللَّه-به زودی در بحث روایتی ما خواهد آمد که این ادعا نیز صحیح نیست. </p> <p> <span class="aya" rel="6_93" data-words="18-25">و من قال سأنزل مثل ما أنزل الله</span> ظاهر این جمله حکایت سخنی است که گفته شده، یعنی می‌رساند که کسی این حرف را قبلا گفته و غرضش هم از آن استهزا به قرآن کریم بوده، به دلیل اینکه وعده داده که مثل آنچه را که خدا نازل کرده نازل خواهم کرد <em>و نگفته</em> مثل آنچه را که محمد (ص) می‌گوید خواهم گفت <em>و نیز نگفته</em> به زودی خواهم آورد برای شما مثل آنچه که محمد آورده . </p> <p>مفسرین دیگر هم این معنا را قبول دارند که آیه مورد بحث حکایت حرفی است که در خارج زده شده، چیزی که هست بعضی از مفسرین آن را اشاره گرفته‌اند به قول آن کسی که گفته: <span class="aya" rel="8_31" data-words="9-18">لو نشاء لقلنا مثل هذا إن هذا إلا أساطیر الأولین</span><span class="footnote" rel="2" title="سوره انفال آیه ۳۱">*</span> و بعضی دیگر آن را اشاره به قول عبد اللَّه بن سعد بن ابی سرح گرفته که گفته بود من مانند آنچه خدا به محمد فرستاده فرود می‌آورم و گفته است که آیه شریفه در مدینه نازل شده، و بعضی چیز دیگری گفته‌اند. و اشکال ما به آنان این است که ظاهر آیه با هیچ یک از این حرفها انطباق ندارد، برای اینکه ظاهر آیه مورد بحث این است که شخصی وعده داده که من به زودی مثل آنچه را که خدا نازل کرده نازل می‌کنم <em>به خلاف آیه</em> لو نشاء... که وعده به آینده نیست، بلکه کلامی است مشروط. و همچنین به خلاف کلام عبد اللَّه که به فرضی هم روایتش صحیح باشد و در صحت آن اشکالی نباشد اخباراز امری است حالی و واقع شدنی نه وعده به آینده. </p> <p>     <code class="page" rel="7,394"/> و به هر حال، جمله مزبور حکایت از کلامی می‌کند که بعضی از مشرکین از باب استکبار بر خدای تعالی گفته‌اند. و اگر لفظ <em>من</em> را در اینجا تکرار کرده و در جمله‌ <span class="aya" rel="6_93" data-words="9-12">أو قال أوحی إلی...</span> تکرار نکرد و نفرمود: <em>و من قال</em> برای این است که گر چه ظلمهای مذکور در آیه سه قسم است و لیکن از یک نظر دیگری دو قسم ظلم است: قسم اول خاضع نشدن در برابر پروردگار و منقاد نگشتن نسبت به امر او است، که اول و دوم از آن سه ظلم از این قسمند، و قسم دوم علاوه بر خاضع نشدن استکبار ورزیدن نسبت به او و به آیات او است. </p> <h3> <span class="title" rel="6_93 6_91 6_92 6_94 6_95 6_96 6_97 6_98 6_99 6_100 6_101 6_102 6_103 6_104 6_105">سخنی مرگ ظالمان (مرتکبین افتراء بر خدا، ادعای نبوت به دروغ و استهزاء به آیات خدا) </span> </h3> <p> <span class="aya" rel="6_93" data-words="26-33">و لو تری إذ الظالمون فی غمرات الموت...</span> <span class="phrase">لفظ <em rel="fa_6_93_32-32" data-sentence="4:305">غمر</em> در اصل لغت به معنای پوشانیدن و پنهان کردن چیزی است به طوری که هیچ اثری از آن آشکار نماند، و لذا آب بسیار زیادی را که ته آن پیدا نیست و همچنین جهالت دائمی و نیز گرفتاری و شدتی را که احاطه به انسان داشته و از هر طرف راه نجات از آن مسدود باشد <em rel="fa_6_93_32-32" data-sentence="299:52">غمر</em> می‌گویند، و در آیه مورد بحث به همین معنای آخری است.</span> و <span class="phrase">کلمه: <em rel="fa_6_93_43-43" data-sentence="6:35">هون</em> و  <em rel="fa_6_93_43-43" data-sentence="63:18">هوان</em> به معنای ذلت است.</span> و <em>بسط ید</em> گر چه معنایش روشن است الا اینکه در اینجا مقصود از آن، معنای کنایی آن است که البته به اختلاف موارد مختلف می‌شود، مثلا بسط ید در یک شخص توانگر به معنای بذل و بخشش مال و احسان به مستحقین است، و بسط ید در یک زمامدار قدرت بر اداره امور مملکت است بدون اینکه مزاحمی در کارش باشد، و بسط ید در یک مامور و مجری دستور دولت در باره یک مجرم به معنای زدن و بستن و شکنجه کردن آن مجرم است. </p> <p>بنا بر این، بسط ید ملائکه به معنای شروع به عذاب گناهکاران و ستمگران است. </p> <p>و از ظاهر سیاق آیه به دست می‌آید آن کاری که ملائکه بر سر ستمگران درمی‌آورند همان چیزی است که جمله‌ <span class="aya" rel="6_93" data-words="38-43">أخرجوا أنفسکم الیوم تجزون عذاب الهون</span> آن را بیان و حکایت می‌کند، چون این جمله حکایت قول ملائکه است نه قول خدای سبحان، و تقدیر آن این است که: ملائکه به آنان می‌گویند جانتان را بیرون کنید... و این کلام را در هنگام گرفتن جان آنان می‌گویند، و بطوری سخت جانشان را می‌گیرند که در دادن جان عذاب دردناکی را می‌چشند. این عذاب جان دادن ایشان است، هنوز عذاب قیامتشان در پی است، هم چنان که فرموده: <span class="aya" rel="23_100" data-words="11-17">و من ورائهم برزخ إلی یوم یبعثون</span><span class="footnote" rel="1" title="و در پی ایشان برزخی است تا آن روز که مبعوث شوند سوره مؤمنون آیه ۱۰۰">*</span>. </p> <p>پس معلوم شد که مراد از <em>الیوم-روز</em> در جمله‌ <span class="aya" rel="6_93" data-words="40-41">الیوم تجزون</span> روز فرا رسیدن   <code class="page" rel="7,395"/> مرگ است که در آن روز عذاب دردناکی جزا داده می‌شوند، هم چنان که مقصود از برزخی که در آیه سابق الذکر بود همان روز است. و نیز معلوم شد که مراد از <em>ظالمین</em> کسانی هستند که یکی از آن سه گناه را که خداوند آنها را از شدیدترین ظلمها دانسته مرتکب شوند، و آن سه گناه عبارت بود از: دروغ بستن بر خدا، ادعای نبوت به دروغ و استهزاء به آیات خداوندی. </p> <p>شاهد بر اینکه مراد از ظالمین، مرتکبین همین ظلمهای مذکور در آیه می‌باشند این است که سبب عذاب ظالمین را یکی قول به غیر حق دانسته، و خود واضح است که این کار، کار همان کسانی است که به دروغ به خدا افترا می‌بندند، و شرکائی به او نسبت داده و یا حکم تشریعی و یا وحی دروغی را به او نسبت می‌دهند. و دیگر استکبار از پذیرفتن آیات خدا که کار همان کس است که گفته بود: <span class="aya" rel="6_93" data-words="21-25">سأنزل مثل ما أنزل الله</span>. </p> <p>امری که در جمله‌ <span class="aya" rel="6_93" data-words="38-39">أخرجوا أنفسکم</span> است، امری است تکوینی، زیرا به شهادت آیه‌ <span class="aya" rel="53_44" data-words="1-6">و أنه هو أمات و أحیا</span><span class="footnote" rel="1" title="و همانا او می‌میراند و زنده می‌کند سوره نجم آیه ۴۴">*</span> مرگ انسان مانند زندگیش در اختیار خود او نیست تا صحیح باشد به امر تشریعی مامور به بیرون کردن جان خود شود، پس امر به اینکه جان خود را بیرون کنید امری تکوینی است که ملائکه یکی از اسباب آن است، حال با اینکه جان آدمی در اختیار خودش نیست و با اینکه اصولا روح از جسمانیات نیست تا در بدن مادی جای گیرد-بلکه همانطور که در بحث علمی جلد اول این کتاب (صفحه 527) گذشت سنخ دیگری از وجود را دارا است که یک نحوه اتحاد و تعلقی به بدن دارد-چرا فرمود جانهایتان را از بدن بیرون کنید؟ جوابش این است که این تعبیر استعاره به کنایه است، و منظور از آن قطع علاقه روح است از بدن، و معنایش این است که: ای پیغمبر ای کاش این ستمکاران را می‌دیدی در آن موقعی که در شداید مرگ و سکرات آن قرار می‌گیرند و ملائکه شروع می‌کنند به عذاب دادن ایشان در قبض روحشان و به ایشان خبر می‌دهند که بعد از مرگ هم در عذاب واقع شده و به کیفر قول به غیر حق و استکبار از آیات خداوند دچار هوان و ذلت می‌گردند. </p> <p><code class="aya" rel="6_94"/> <span class="aya" rel="6_94" data-words="1-8">و لقد جئتمونا فرادی کما خلقناکم أول مرة...</span> <span class="phrase">کلمه <em rel="fa_6_94_4-4" data-sentence="5:184">فرادی</em> جمع <em>فرد</em> و به معنای هر چیزی است که از یک جهت منفصل و جدای از غیر خود باشد، و در مقابل آن <em>زوج</em> قرار دارد که به معنای چیزی است که از یک جهت با غیر خود اختلاط داشته باشد.</span> دو کلمه <em>وتر</em> و <em>شفع</em> نیز از جهت معنا بی شباهت به فرد و زوج نیست، چون کلمه <em>وتر</em> به معنای چیزی است که منضم به غیر خود نباشد، و کلمه   <code class="page" rel="7,396"/> <em>شفع</em> به معنای هر چیزی است که با غیر خود منضم باشد. <em>تخویل</em> به معنای دادن مال و یا هر چیز دیگری است که قوام زندگی آدمی به آن و تصرف و تدبیر در آن است. </p> <p>و مراد از <em>شفعاء</em> خدایانی هستند که مشرکین آنها را در مقابل خدا معبود خود می‌گرفتند و آنها را می‌پرستیدند تا شاید در نزد خدا شفاعتشان کنند، و از این راه شرکای خدا در آفرینش شمرده شدند. </p> <h3> <span class="title" rel="6_94 6_91 6_92 6_93 6_95 6_96 6_97 6_98 6_99 6_100 6_101 6_102 6_103 6_104 6_105">پس از مرگ، آدمی به بطلان پندارهای پیشین و پوچی دلبستگی به اسباب و مستقل دانستن آنها در تاثیر، آگاه می‌شود</span> </h3> <p> این آیه شریفه خبر از حقیقت زندگی انسانی در نشات آخرت می‌دهد، آن روزی که با مردن بر پروردگار خود وارد شده و حقیقت امر را دریافته می‌فهمد که او فقط مدبر به تدبیر الهی بوده و خواهد بود، و جز خدای تعالی چیزی زندگی او را اداره نمی‌کرده و نمی‌کند، و هر چه را که خیال می‌کرده که در تدبیر امر او مؤثر است چه اموالی که وسیله زندگی خویش می‌پنداشته و چه اولادی که یار و مددکارش خیال می‌کرده و چه همسران و خویشاوندان که پشت و پناه خود می‌دانسته هیچ کدام در تدبیر زندگی او اثر نداشته و پندار وی خرافه‌ای بیش نبوده، همچنین شفاعت خواهی از اربابی به جز خدا که به شریک قرار دادن برای خدا منجر می‌شد سراسر پندار بوده است. </p> <p>آری، انسان جزئی از اجزای عالم است که مانند همه آن اجزا در تحت تدبیر الهی متوجه به سوی غایتی است که خدای سبحان برایش معین و مقدر کرده، و هیچ موجودی از موجودات عالم دخالت و حکومت در تدبیر امور او ندارد، و اسبابی هم که بر حسب ظاهر مؤثر به نظر می‌رسند آثارشان همه از خدای تعالی است و هیچیک از آن اسباب و علل مستقل در تاثیر نیست. </p> <p>اما چه باید کرد که انسان وقتی در برابر زینت‌های ظاهری و مادی زندگی، و این علل و اسباب صوری قرار می‌گیرد یکباره دل به آن لذائذ داده، و تماما به آن علل و اسباب تمسک می‌جوید، و قهرا در برابر آنها خاضع گشته و همین خضوع او را از توجه به مسبب الاسباب و خالق و به وجود آرنده علل بازمی‌دارد و به تدریج آن اسباب را مستقل در تاثیر می‌پندارد، به طوری که دیگر هیچ همی برایش نمی‌گذارد جز اینکه با خضوع در برابر آنها لذائذ مادی خود را تامین کند، و همه عمر خود را به سرگرمی با این اوهام سپری ساخته و به کلی از حق و حقیقت غافل بماند، هم چنان که فرموده: <span class="aya" rel="29_64" data-words="1-9">و ما هذه الحیاة الدنیا إلا لهو و لعب</span><span class="footnote" rel="1" title="و نیست این زندگی دنیا جز لهو و بازیچه سوره عنکبوت آیه ۶۴">*</span>. </p> <p>آری این آن حقیقتی است که قرآن پرده از روی آن برداشته و به عبارات مختلفی آن را به   <code class="page" rel="7,397"/> بشر گوشزد نموده، از آن جمله در آیه‌ <span class="aya" rel="59_19" data-words="5-11">نسوا الله فأنساهم أنفسهم أولئک هم الفاسقون</span><span class="footnote" rel="1" title="خدا را فراموش کردند پس خداوند هم در عوض خود آنان را از یاد خودشان برد، ایشان همانا فاسقانند سوره حشر آیه ۱۹">*</span> فرموده که وقتی انسان از حالت بندگی بیرون رفت قهرا پروردگار خود را فراموش می‌کند، و همین فراموش کردن خدا باعث می‌شود که خودش را هم فراموش کند و از حقیقت خود و سعادت واقعیش غافل بماند. </p> <p>و لیکن همین انسان وقتی با فرا رسیدن مرگ جان از کالبدش جدا شود ارتباطش با تمامی علل و اسباب مادی قطع می‌گردد، چون همه ارتباط آنها با بدن انسان می‌باشد و وقتی بدنی نماند قهرا آن ارتباطها نیز از بین خواهد رفت، و آن وقت است که به عیان می‌بیند آن استقلالی که در دنیا برای علل و اسباب مادی قائل بود خیالی باطل بوده، و با بصیرت تمام می‌فهمد که تدبیر امر او در آغاز و فرجام به دست پروردگارش بوده و جز او رب دیگری نداشته، و مؤثر دیگری در امورش نبوده است. </p> <p>پس اینکه فرمود: <span class="aya" rel="6_94" data-words="1-8">و لقد جئتمونا فرادی کما خلقناکم أول مرة</span> اشاره است به حقیقت امر. و جمله‌ <span class="aya" rel="6_94" data-words="9-14">و ترکتم ما خولناکم وراء ظهورکم...</span> بیان بطلان سببیت اسباب و عللی است که انسان را در طول زندگیش از یاد پروردگارش غافل می‌سازد. و اینکه فرمود: <span class="aya" rel="6_94" data-words="25-33">لقد تقطع بینکم و ضل عنکم ما کنتم تزعمون</span> علت و جهت انقطاع انسان را از اسباب و سقوط آن اسباب را از استقلال در سببیت بیان می‌کند، و حاصل آن بیان این است که سبب آن انکشاف بطلان پندارهایی است که آدمی را در دنیا به خود مشغول و سرگرم می‌کرده. آری، حقیقت امر برای او روشن می‌شود که این اسباب اوهامی بیش نیستند که آدمی را به خود مشغول کرده و آدمی آنها را دارای سببیت و اثر مستقل پنداشته. </p> <p><code class="aya" rel="6_95"/> <span class="aya" rel="6_95" data-words="1-6">إن الله فالق الحب و النوی...</span>  <em>فلق</em> به معنای شکافتن است. پس از آنکه در آیه قبلی استقلال اسباب را در تاثیر نفی نمود و شفیع بودن ارباب‌هایی که به غیر خدا اتخاذ کرده آنها را شرکای خدا دانستند ابطال نمود، اینکه در این آیه کلام را منصرف به بیان این جهت کرد که این ارباب و هر چیز دیگری که انسان را از توجه به پروردگار خود بازمی‌دارد همه مخلوقات خدا و تحت تدبیر اویند، و از پیش خود و بدون تقدیر الهی و تدبیر او هیچ اثری در اصلاح حیات انسان و سوق او به سوی غایات خلقت ندارند، پس رب و پروردگار تنها همان خدای تعالی است و کسی جز او   <code class="page" rel="7,398"/> پروردگار نیست. </p> <p>پس این خدای سبحان است که دانه‌های نباتات و هسته را می‌شکافد و از آنها گیاه و درخت می‌رویاند، و مردم را با دانه‌ها و میوه‌های آنها روزی می‌دهد. او است که زنده را از مرده و مرده را از زنده خارج می‌سازد-تفسیر این جمله در ذیل آیه 27 از سوره آل عمران گذشت. </p> <p> <span class="aya" rel="6_95" data-words="16-19">ذلکم الله فأنی تؤفکون</span> این است خدای شما نه غیر او، از حق روی گردانیده به کجا می‌روید و به چه باطلی روی می‌آورید؟. <code class="aya" rel="6_96"/> <span class="aya" rel="6_96" data-words="1-6">فالق الإصباح و جعل اللیل سکنا...</span>  <span class="phrase"><em rel="fa_6_96_2-2" data-sentence="0:338">اصباح</em> -به کسر همزه-به معنای صبح و در اصل مصدر است، و <em rel="fa_6_96_6-6" data-sentence="102:278">سکن</em> به معنای هر چیزی است که مایه سکونت و آرامش باشد، و <em rel="fa_6_96_11-11" data-sentence="208:212">حسبان</em> جمع حساب و به قول بعضی مصدر <em>حسب حسابا</em> است، و جمله‌ <span class="aya" rel="6_96" data-words="4-6">جعل اللیل سکنا</span> عطف است بر جمله‌ <span class="aya" rel="6_96" data-words="1-2">فالق الإصباح</span>.</span> و اگر کسی بگوید جمله دومی که جمله فعلیه است چگونه عطف می‌شود بر جمله اولی که جمله‌ای است اسمیه، در جواب می‌گوییم: هر جا که مثل آیه مورد بحث جمله اسمیه معنای فعل را داشته باشد عطف جمله فعلیه به آن اشکال ندارد، البته بعضی از قراء جمله اولی را هم اسمیه گرفته و <em>جعل</em> را <em>جاعل</em> قرائت کرده‌اند. </p> <p>و چون در شکافتن صبح و موقع استراحت قرار دادن شب و همچنین حرکت ماه و خورشید که باعث پدید آمدن شب و روز و ماه و سال می‌گردد، تقدیر عجیبی به کار رفته و در نتیجه این تقدیر موجب انتظام نظام معاش انسان و مرتب شدن زندگی او شده، لذا در ذیل آیه فرموده‌ <span class="aya" rel="6_96" data-words="12-15">ذلک تقدیر العزیز العلیم</span> و با بیان این جمله می‌فهماند که خدای تعالی آن عزیز و مقتدری است که هیچ قدرتی بر قدرت او نمی‌تواند غالب شود تا کوچک‌ترین اثری در تباه ساختن تدبیر او داشته باشد، و نیز خدای تعالی آن دانایی است که به کوچک‌ترین چیزی از مصالح مملکت خود جاهل نیست تا مانند سایر کشورداران نظام مملکتش دچار تباهی شده و دوام پیدا نکند. </p> <p><code class="aya" rel="6_97"/> <span class="aya" rel="6_97" data-words="1-8">و هو الذی جعل لکم النجوم لتهتدوا بها...</span> معنای این جمله واضح است، و مراد از <em>تفصیل آیات</em> یا تفصیل به حسب تکوین و خلقت است، و یا تفصیل به حسب بیان لفظی است. </p> <p>و اینکه غایت و نتیجه خلقت و بگردش درآوردن اجرام عظیم آسمانی را برای مصالح انسان و سعادت زندگیش در نشاه دنیا قرار داده، منافاتی ندارد به اینکه هر یک از آنها مقصود به<code class="page" rel="7,399"/> اراده مستقل الهی باشند. چون جهات قضیه مختلف است، و تحقق بعضی از جهات منافات با تحقق جهات دیگر ندارد و ارتباط و اتصالی که در سرتاسر اجزای عالم است مانع از این نیست که یک یک اجزاء به اراده مستقل به وجود آمده باشند. </p> <h3> <span class="title" rel="6_98"><span class="phrase">مراد از انشاء و پدید آوردن بنی آدم از <em rel="fa_6_98_6-7" data-sentence="38:49">نفس واحدة</em> و تقسیم آنان به <em rel="fa_6_98_8-8" data-sentence="113:18">مستقر</em> و <em rel="fa_6_98_10-10" data-sentence="171:0">مستودع</em></span> </span> </h3> <p> <span class="aya" rel="6_98" data-words="1-10">و هو الذی أنشأکم من نفس واحدة فمستقر و مستودع...</span> <span class="phrase">کلمه <em rel="fa_6_98_8-8" data-sentence="5:40">مستقر</em> هم به فتح قاف قرائت شده و هم به کسر آن.</span> <span class="phrase">بنا بر اینکه مستقر، به فتح قاف باشد اسم مکان و به معنای محل استقرار خواهد بود، و همچنین <em rel="fa_6_98_10-10" data-sentence="88:74">مستودع</em> نیز به فتح دال و به معنای مکانی که ودیعه را در آن قرار می‌دهند خواهد بود.</span> این دو کلمه در آیه‌ <span class="aya" rel="11_6" data-words="1-19">و ما من دابة فی الأرض إلا علی الله رزقها و یعلم مستقرها و مستودعها کل فی کتاب مبین</span><span class="footnote" rel="1" title="سوره هود آیه ۶">*</span> نیز آمده. و در آیه مورد بحث حذف و ایجاز بکار رفته و تقدیر آن-بنا بر قرائت به فتح قاف-چنین است: فمنکم من هو فی مستقر و منکم من هو فی مستودع . و بنا بر قرائت به کسر قاف-که بهتر نیز می‌باشد-مستقر اسم فاعل و مستودع اسم مفعول و تقدیر آن چنین است: فمنکم مستقر و منکم مستودع-بعضی از شما کسانی هستند که مستقرند، و بعضی دیگر آنان هستند که مستقر نیستند . </p> <p>ظاهرا مراد از اینکه فرمود: <span class="aya" rel="6_98" data-words="1-7">و هو الذی أنشأکم من نفس واحدة</span> این است که نسل حاضر بشر با همه انتشار و کثرتی که دارد منتهی به یک نفر است، و آن آدم است که قرآن کریم او را مبدأ نسل بشر فعلی دانسته است. و <span class="phrase">مراد از <em rel="fa_6_98_8-8" data-sentence="8:375">مستقر</em> آن افرادی است که دوران سیر در اصلاب را طی کرده و متولد شده و در زمین که به مقتضای آیه‌ <span class="aya" rel="2_36" data-words="14-18">و لکم فی الأرض مستقر</span><span class="footnote" rel="2" title="سوره بقره آیه ۳۶">*</span> قرارگاه نوع بشر است مستقر گشته، و مراد از <em rel="fa_6_98_10-10" data-sentence="332:90">مستودع</em> آن افرادی است که هنوز سیر در اصلاب را تمام نکرده و به دنیا نیامده و بعدا متولد خواهند شد.</span> و <span class="phrase">نیز ممکن است که لفظ  <em rel="fa_6_98_8-8" data-sentence="21:37">مستقر</em> و <em rel="fa_6_98_10-10" data-sentence="78:19">مستودع</em> را مصدر میمی گرفت.</span> </p> <p>به هر حال معنایی که ما برای جمله مورد بحث کردیم، معنایی است که با مقام بیان آیه سازگارتر است، چون آیه در مقام بیان خلقت تمامی افراد بشر و انشعابشان از یک فرد است، و به همین جهت است که به لفظ <em>انشاء</em> تعبیر کرد نه به لفظ <em>خلقت</em> ، چون لفظ انشاء معنای ایجاد دفعی و بدون تدریج را می‌رساند بر خلاف خلقت و الفاظ دیگری که مرادف آن است که معنای ایجاد تدریجی را می‌دهد. مؤید معنایی که ما برای آیه کردیم آیه     <code class="page" rel="7,400"/> <span class="aya" rel="11_6" data-words="1-15">و ما من دابة فی الأرض إلا علی الله رزقها و یعلم مستقرها و مستودعها</span><span class="footnote" rel="1" title="هیچ جنبده‌ای در زمین نیست مگر آنکه روزی وی به عهده خدا است و خدا قرارگاه (زمین) و منزلهای عاریت (ارحام مادران و اصلاب پدران) او را می‌داند سوره هود آیه ۸">*</span> است که در مقام بیان علم خدا به احوال همه افراد بشر است، و معلوم است که علم خداوند به احوال افراد بشر چه آنان که متولد شده‌اند و چه آنان که در اصلاب پدرانشان می‌باشند علمی است دفعی نه تدریجی. </p> <p>بنا بر این، معنای آیه شریفه این است که: پروردگار متعال آن کسی است که شما نوع بشر را از یک فرد ایجاد کرده و زمین را تا مدت معینی به دست شما آباد نموده است، و این زمین تا زمانی که شما نسل بشر منقرض نشده‌اید مشغول به شما و در دست شما است، پیوسته بعضی از شما افراد بشر مستقر در آن و بعضی دیگر مستودع در اصلاب و ارحام و در حال به وجود آمدن در آنند. </p> <p>مفسرین معانی دیگری برای آیه ذکر کرده از آن جمله گفته‌اند: مراد از انشاء و ایجاد انسان از نفس واحد این است که تمامی افراد بشر همه از یک نفس که همان نفس و روح انسانیت است آفریده شده‌اند <em>و یا گفته‌اند: </em> مراد این است که همه افراد این نوع دارای یک نفس و یک بدنند، به این معنا که ترکیب نفسی و بدنی آنان در همه افراد یک نوع از ترکیب است، و آن نوع از ترکیب همان چیزی است که از آن به حقیقت انسانیت تعبیر می‌کنیم . </p> <p>بعضی دیگر گفته‌اند: مراد از مستقر همان ارحام است که نسل بعد از قرار گرفتن در آن سیر در اصلابش خاتمه پیدا می‌کند، و مراد از مستودع اصلاب است که منزل عاریتی نسل است . بعضی نیز گفته‌اند مراد از مستقر، زمین و مراد از مستودع، قبر است، و یا مراد از مستقر رحم و مراد از مستودع زمین یا قبر است . بعضی دیگر گفته‌اند: مراد از مستقر روح و مراد از مستودع بدن است . و جز اینها اقوال دیگری نیز هست که فایده‌ای در نقل آنها نیست. </p> <p><code class="aya" rel="6_99"/> <span class="aya" rel="6_99" data-words="1-7">و هو الذی أنزل من السماء ماء...</span>  <span class="phrase"><em rel="fa_6_99_6-6" data-sentence="0:23">سماء</em> به معنای سمت بالا است.</span> <span class="phrase">بنا بر این هر چیزی در فوق انسان قرار گرفته باشد و بر سر آدمی سایه افکنده باشد <em rel="fa_6_99_6-6" data-sentence="78:329">سماء</em> نامیده می‌شود، و مراد از اینکه فرمود: <span class="aya" rel="6_99" data-words="8-12">فأخرجنا به نبات کل شیء</span> -بطوری که دیگران نیز گفته‌اند-این است که ما به وسیله آبی که از آسمان می‌فرستیم گیاهان را می‌رویانیم، و آن قوه نموی که در روئیدنی‌ها است به ظهور درآورده گیاهان و درختان و آدمیان و سایر انواع حیوانات را نمو می‌دهیم.</span> </p> <p> <span class="phrase"><em rel="fa_6_99_15-15" data-sentence="0:499">خضر</em> به معنای اخضر (سبز) و گویا مخفف <em rel="fa_6_99_15-15" data-sentence="87:453">خاضر</em> است، و <em>تراکب حب</em>    <code class="page" rel="7,401"/> انعقاد بعضی بر بالای بعضی دیگر است، نظیر خوشه گندم که در آن دانه‌ها روی هم قرار دارد، و <em rel="fa_6_99_24-24" data-sentence="299:285">طلع</em> به معنای اولین مرحله ظهور خرما بر شاخه‌های نخل است، و <em rel="fa_6_99_25-25" data-sentence="410:216">قنوان</em> جمع <em rel="fa_6_99_25-25" data-sentence="473:199">قنو</em> و به معنای عذق-به کسر عین-است که خوشه خرما را گویند، و <em rel="fa_6_99_26-26" data-sentence="585:129">دانیة</em> به معنای نزدیک و  مشتبه و غیر متشابه به معنای هم شکل و مخالف در شکل نوعی است، و <em rel="fa_6_99_45-45" data-sentence="724:36">ینع</em> میوه، رسیدن و پخته شدن آن را گویند.</span> </p> <p>خدای تعالی در این آیه شریفه چند فقره از چیزهایی را که به دست قدرت خود آفریده خاطرنشان ساخته تا آنان که دارای عقل و بصیرتنددر خلقت آنها نظر کرده و بدین وسیله به توحید خدای تعالی راه یابند: بعضی از آن مذکورات اموری هستند مربوط به زمین، مانند شکافتن دانه‌های گیاهان و هسته‌های درختان و امثال آن، بعضی دیگر اموری هستند مربوط به آسمان، مانند پدید آوردن شب و صبح و به وجود آوردن آفتاب و ماه و ستارگان، بعضی دیگر مربوط به خود آدمی و اینکه تمامی افراد بشر از یک فرد منشعب شده، که بعضی از آنان مستقر و بعضی دیگر مستودعند، و بعضی دیگر اموری هستند مربوط به همه آن مذکورات، و آن فرستادن باران از آسمان و فراهم ساختن غذا برای نباتات، میوه‌ها، حیوانات و آدمیان و رویاندن اشیایی که قوه روئیدن دارند مانند گیاه و حیوان و انسان است. </p> <p>خدای تعالی در این آیه ستارگان را آیتی مخصوص مردم دانا، و انشای نفوس بشری را آیتی مخصوص به مردمان فقیه، و تدبیر نظام روئیدنی‌ها را آیتی مخصوص به مردم با ایمان شمرده است، و این به خاطر مناسبتی است که در میان می‌باشد، مثلا نظر در تدبیر نظام را از این جهت اختصاص به مردم با ایمان داد که تفکر در آن احتیاج به درس خواندن و مئونه علمی ندارد، بلکه هر فهم عادی نیز می‌تواند در آن نظر کرده از دقتی که در آن بکار رفته پی به صانع آن ببرد، بشرط اینکه همین مقدار فهم عوامیش به نور ایمان روشن و متنور بوده و قذارت عناد و لجاج آن را آلوده نکرده باشد. به خلاف نظر در ستارگان و اوضاع آسمان که هر کسی نمی‌تواند از آن سر درآورده و به دقایق آن پی ببرد، بلکه مخصوص است به دانشمندانی که تا حدی آشنایی به دست آورده باشند، و همچنین سر درآوردن از خصوصیات نفس و اسرار خلقت آن که علاوه بر داشتن مئونه علمی کافی محتاج است به مراقبت باطن و تهذیب نفس. </p> <p><code class="aya" rel="6_100"/> <span class="aya" rel="6_100" data-words="1-7">و جعلوا لله شرکاء الجن و خلقهم...</span>  <span class="phrase"><em>جن</em> در ترکیب یا مفعول دوم کلمه <em>جعلوا</em> و مفعول اول آن <em rel="fa_6_100_4-4" data-sentence="69:150">شرکاء</em> است، و یا بدل از <em rel="fa_6_100_4-4" data-sentence="143:118">شرکاء</em> ، و جمله <em>و خلقهم</em> به منزله حال است، گر چه بعضی از علمای نحوی آن را قبول نکرده‌اند، و لیکن دلیل‌شان روشن نیست.</span> و به هر حال این جمله در مقام رد مشرکین<code class="page" rel="7,402"/> است، و معنایش این است که: مشرکین برای خدای تعالی شرکائی از جن اتخاذ کردند، در حالی که جن نیز مخلوق خدا است و مخلوق نمی‌تواند با خالق خود در خدایی شرکت داشته باشد. </p> <p>منظور از <em>جن</em> در اینجا شیطانهایند، چون بعضی مانند مجوسیان که قائل به اهریمن و یزدان بودند و همچنین مانند یزیدیها که قائل به الوهیت ابلیس (ملک طاووس-شاه پریان) بودند شیاطین را شریک خدا می‌دانستند. و نیز ممکن است مراد از جن همین جن معروف باشد، چون بطوری که نسبت می‌دهند بعضی از مشرکین قریش معتقد بودند که خدای تعالی دختری از جن گرفته و از آن دختر ملائکه بوجود آمده. این احتمال با سیاق جمله‌ <span class="aya" rel="6_100" data-words="1-15">و جعلوا لله شرکاء الجن و خلقهم و خرقوا له بنین و بنات بغیر علم</span> سازگارتر است، و بنا بر این احتمال،  <em>بنین-پسران</em> و <em>بنات-دختران</em> از جنس ملائکه خواهند بود که مشرکین آنها را به عنوان شرکایی به خدا نسبت داده و بر او افترا بستند، پاک و منزه است خدای تعالی از آنچه مشرکین او را وصف می‌کنند. </p> <p>و <span class="phrase">اگر مراد از <em rel="fa_6_100_11-11" data-sentence="12:291">بنین</em> و <em rel="fa_6_100_13-13" data-sentence="72:275">بنات</em> اعم از ملائکه باشد بعید نیست که مقصود از آن همان اعتقادی باشد که در سایر ملل غیر اسلامی یافت می‌شود، مانند اعتقاد برهماییها و بودائیها که اعتقادی نظیر اعتقاد مسیحیها داشتندو نیز مانند اعتقادی که سایر بت‌پرستان قدیم داشته و خدایان ساختگی خود را پسران و دختران خدا می‌دانستند.</span> و هم اکنون آثاری که به دست باستانشناسان کشف می‌شود وجود چنین اعتقادی را تایید می‌کند، مشرکین عرب هم ملائکه را دختران خدا می‌پنداشتند. </p> <h3> <span class="title" rel="6_101">وصف‌ <span class="aya" rel="6_101" data-words="1-4">بدیع السماوات و الأرض</span> متضمن حجت بر استحاله فرزند داشتن خدا است</span> </h3> <p> <span class="aya" rel="6_101" data-words="1-4">بدیع السماوات و الأرض...</span> این جمله جواب از همان اعتقاد است، و حاصلش این است که: داشتن فرزند حقیقی موقوف بر این است که قبلا همسری اتخاذ شود و اتخاذ همسر برای خدای تعالی معقول نیست، و با این حال دیگر از کجا فرزند خواهد داشت؟ علاوه بر این، خدای تعالی خالق و فاطر هر چیزی است، و صاحب فرزند نمی‌تواند خالق فرزند خود باشد چون فرزند جزئی از پدر است که به وسیله عمل لقاح به محیط تربیتی رحم منتقل می‌شود، و معقول نیست که جزء خداوند مخلوق خودش باشد-این دو دلیل در جمله کوتاه‌ <span class="aya" rel="6_101" data-words="1-4">بدیع السماوات و الأرض</span> نهفته است-چون وقتی خداوند به وجود آورنده همه اجزای آسمانها و زمین باشد دیگر چه چیزی باقی خواهد ماند که بتواند همسر خداوند بوده باشد، و یا پسران و دخترانی، همانند خود داشته باشد. ممکن است گفته شود شما کی سرتاسر عالم را گشتید و مثل و مانندی برای خدا نیافتید؟ در جواب<code class="page" rel="7,403"/> می‌گوییم: همین که خداوند از این مطلب خبر داده باشد کافی است، چون آفریدگار جهان به همه اطراف آن، عالم و مطلع است و فرض علم نداشتن او مستلزم خروج از فرض خدایی است، هم چنان که فرموده: <span class="aya" rel="6_101" data-words="14-22">و خلق کل شیء و هو بکل شیء علیم</span>. </p> <p>در جلد سوم این ترجمه در ذیل آیه شریفه‌ <span class="aya" rel="3_79" data-words="1-6">ما کان لبشر أن یؤتیه الله...</span><span class="footnote" rel="1" title="سوره آل عمران آیه ۷۹">*</span> مطالبی مفید و مربوط به این مقام گذراندیم. </p> <p><code class="aya" rel="6_102"/> <span class="aya" rel="6_102" data-words="1-10">ذلکم الله ربکم لا إله إلا هو خالق کل شیء...</span> جمله اولی یعنی جمله‌ <span class="aya" rel="6_102" data-words="1-3">ذلکم الله ربکم</span> نتیجه‌ای است که از بیان آیات سابق گرفته شده، و معنای آن این است که: بعد از آنکه مطلب از قراری بود که ذکر شد پس خدای تعالی که وصفش گذشت پروردگار شما است، نه غیر او. و جمله‌ <span class="aya" rel="6_102" data-words="4-7">لا إله إلا هو</span> تقریبا به همان توحید ضمنی که در جمله قبلی بود تصریح می‌کند، و در عین حال همان جمله را تعلیل نموده چنین می‌رساند: اینکه گفتیم پروردگار او است، و جز او پروردگاری نیست بدان سبب که او یگانه معبودی است که جز او معبودی نیست، و چگونه ممکن است غیر او پروردگار باشد و در عین حال اله و معبود نباشد؟. </p> <p>و جمله‌ <span class="aya" rel="6_102" data-words="8-10">خالق کل شیء</span> نیز علتی است برای جمله‌ <span class="aya" rel="6_102" data-words="4-7">لا إله إلا هو</span> و معنایش چنین می‌شود: و اینکه گفتیم الوهیت و معبود بودن منحصر در او است برای اینکه آفرینش تمامی موجودات از او است، و جز او خالق دیگری نیست که حتی کوچکترین موجودی را آفریده باشد تا در الوهیت با او شریک باشد، و در نتیجه بعضی از مخلوقات در برابر خدای تعالی و بعضی در برابر او خاضع شوند. </p> <p>و <span class="phrase">جمله <em rel="fa_6_102_11-11" data-sentence="5:216">فاعبدوه</em> متفرع بر ما قبل و به منزله نتیجه برای جمله‌ <span class="aya" rel="6_102" data-words="1-3">ذلکم الله ربکم</span> است، و معنایش این است: وقتی معلوم شد که پروردگار شما فقط خدای تعالی است، نه غیر او، پس همو را بپرستید.</span> </p> <p>و جمله‌ <span class="aya" rel="6_102" data-words="12-17">و هو علی کل شیء وکیل</span> معنایش این است که او قائم بر هر چیز و مدبر امر و نظام وجود و زندگی هر چیزی است، و چون چنین است باید از او حساب برد و از پیش خود و بدون داشتن دلیل برایش شریک نگرفت. <span class="phrase">پس این جمله در حقیقت به منزله تاکید جمله  <em rel="fa_6_102_11-11" data-sentence="42:138">فاعبدوه</em> است، و این معنا را می‌رساند که او را عبادت کنیدو از عبادتش سرمپیچید برای اینکه او وکیل است بر شما و از نظام اعمال شما غافل و بی خبر نیست.</span> </p> <h3> <span class="title" rel="6_103">دقائق و لطائفی که از جمله: <span class="aya" rel="6_103" data-words="1-7">لا تدرکه الأبصار و هو یدرک الأبصار</span> استفاده می‌شود</span> </h3> <p> و اما اینکه فرمود: <span class="aya" rel="6_103" data-words="1-3">لا تدرکه الأبصار</span> برای دفع توهمی است که ممکن بود در اینجا بشود، و مشرکین که مورد خطاب در این آیه‌اند بفهم ساده خود چنین بپندارند که وقتی خدای تعالی وکیل برایشان است پس لا بد او هم مثل سایر و کلا که متصدی اعمال جسمانی می‌شوند موجودی است مادی و جسمانی، لذا برای دفع این توهم فرمود: چشمها او را نمی‌بینند برای اینکه او عالی‌تر از جسمیت و لوازم جسمیت است. </p> <p>و اینکه فرمود: <span class="aya" rel="6_103" data-words="4-7">و هو یدرک الأبصار</span> نیز دفع توهم دیگری است، چون مشرکین مردمی بودند معتاد به تفکر در مادیات و فرو رفته در حس و محسوسات، و بیم آن بود که خیال کنند وقتی خدای تعالی محسوس به حاسه بینایی نباشد قهرا اتصال وجودی-که مناط شعور و درک است-با مخلوقات خود نخواهد داشت، و در نتیجه همانطوری که هیچ موجودی او را درک نمی‌کند او نیز از حال هیچ موجودی اطلاع نخواهد داشت، و هیچ موجودی را نخواهد دید-لذا خدای تعالی برای دفع این توهم فرمود: <span class="aya" rel="6_103" data-words="4-7">و هو یدرک الأبصار</span> او چشم‌ها را می‌بیند. <span class="phrase">آن گاه همین معنا را با جمله‌ <span class="aya" rel="6_103" data-words="8-11">و هو اللطیف الخبیر</span> تعلیل نمود، چون <em rel="fa_6_103_10-10" data-sentence="119:79">لطیف</em> به معنای رقیق و نفوذ کننده است، و <em rel="fa_6_103_11-11" data-sentence="211:31">خبیر</em> آن کسی است که خبره و مطلع است.</span> وقتی خدای تعالی محیط باشد به هر چیزی، و احاطه‌اش هم احاطه حقیقی باشد قهرا شاهد و ناظر بر هر چیزی خواهد بود، و پیدا و پنهان هر چیزی را خواهد دید، و به ظاهر و باطن هر چیزی عالم خواهد بود، دیگر ناظر بودن او بر تمامی احوال یک موجود او را از اینکه در همان حال بر تمامی احوال تمامی موجودات ناظر و واقف باشد باز نمی‌دارد، و هیچ چیزی حجاب و فاصله بین او و بین موجودی دیگر نمی‌شود، پس او هم چشمها را می‌بیند و هم آنچه را که چشمها می‌بیند، و اما چشمهای ما مخلوقات فقط دیدنی‌ها را می‌بیند. </p> <p>و اگر در این آیه نسبت ادراک را به چشمها داده نه به صاحبان چشم برای این است که ادراک خدای تعالی از قبیل ادراکات حسی ما نیست، تا ادراک او هم مانند ادراک ما به ظواهر اشیاء تعلق بگیرد. مثلا دیدن او مانند دیدن چشم ما که تنها رنگ‌ها و روشنیها، دوری و نزدیکی، کوچکی و بزرگی و حرکت و سکون را می‌بیند نیست، بلکه علاوه بر این، باطن هر چیزی را هم می‌بیند، پس خدای تعالی چشم‌ها را و آنچه را که چشم‌ها درک می‌کنند می‌بیند و لیکن چشم‌ها او را نمی‌بینند. </p> <p>پس در این دو آیه چنان بیان درخشان و راه هموار و سخن کوتاهی گنجانده شده که عقل را حیران می‌کند، و با اینهمه هوشمندان را به رازهایی که در پس پرده نهفته است آشنا می‌کند. <code class="page" rel="7,405"/> </p><h3>گفتاری در عمومیت خلقت و گسترش دامنه آن</h3> <p> اینکه خدای تعالی فرمود: <span class="aya" rel="6_102" data-words="1-10">ذلکم الله ربکم لا إله إلا هو خالق کل شیء</span> ظهور دارد در اینکه خلقت عمومی است و بر هر چیزی که بهره‌ای از وجود دارد گسترش دارد و خلاصه هیچ موجودی نیست مگر آنکه به صنع او وجود یافته است، و این عبارت یعنی عبارت‌ <span class="aya" rel="13_16" data-words="44-47">الله خالق کل شیء</span> در قرآن کریم مکرر آمده، و در هیچ جا قرینه‌ای که دلالت بر تخصیص آن داشته باشد نیست، اینک ما موارد آن را نقل می‌کنیم تا خواننده نیز عمومیت و نبودن قرینه تخصیص را بنگرد: <span class="aya" rel="13_16" data-words="43-51">قل الله خالق کل شیء و هو الواحد القهار</span><span class="footnote" rel="1" title="سوره رعد آیه ۱۶">*</span>، <span class="aya" rel="39_62" data-words="1-10">الله خالق کل شیء و هو علی کل شیء وکیل</span><span class="footnote" rel="2" title="سوره زمر آیه ۶۲">*</span>، <span class="aya" rel="40_62" data-words="1-10">ذلکم الله ربکم خالق کل شیء لا إله إلا هو</span><span class="footnote" rel="3" title="سوره مؤمن آیه ۶۲">*</span>. </p> <p>راجع به این مساله در بین فلاسفه و متکلمین ملتهایی مانند یهود، نصارا و اسلام که دارای مکتب توحیداند اختلافات و مشاجرات دامنه‌دار عجیبی به پا خاسته، و در نتیجه حرفهای عجیب و غریبی زده‌اند، و چون بحث فعلی ما قرآنی و تفسیری است و حاجتی به ایراد آن اقوال و آرا نداریم از نقل آنها خودداری نموده و تنها در تحقیق این جهت برمی‌آییم که خلاصه نظر قرآن کریم در این باره چیست، و آیات مربوط به آن را نقل می‌کنیم تا ببینیم از آنها چه به دست می‌آید. </p> <p>نخست می‌بینیم که قرآن کریم در باره اینکه موجودات عالم مانند آسمان، ستارگان، سیارات، زمین، کوه‌ها، پستیها، بلندی‌ها، دریاها، خشکی‌ها، عناصر، معدنیها، ابرها، رعد و برقها، باران، صاعقه، تگرگ، گیاه، درخت، حیوان و انسان دارای آثار و خواصی هستند، و اینکه نسبت این آثار به موجودات نسبت فعل به فاعل و معلول به علت است همان نظریه‌ای را اظهار داشته که خود ما هم همان را امر مسلمی می‌دانیم. </p> <p>و نیز می‌بینیم که برای آدمیان مانند سایر انواع موجودات، افعالی از قبیل خوردن و آشامیدن، نشستن و راه رفتن، صحت و مرض، رشد، فهم و شعور و خوشحالی و سرور، قائل شده و آنها را قائم به وجود انسان و مستند به وی دانسته است. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">در قرآن کریم افعال انسان به خود او نسبت داده شده و قانون <em>علیت</em> مسلم دانسته شده است</span> </h3> <p> قرآن همه این افعال را فعل انسان می‌داند و در این باره هیچ فرقی بین انسان و بین سایر انواع موجودات قائل نشده، مثلا به همان لسانی که می‌فرماید: <em>ابر بارید</em> و <em>درخت میوه داد</em>  به همان بیان می‌فرماید فلان قوم فلان کار را کرد <em>، یا</em> انسان باید فلان کار را بکند و یا نکند و اگر جز این بود این امر و نهی معنایی نداشت. آری، قرآن برای یک فرد انسان همان وزن را قائل است که خود ما آدمیان در جامعه خود آن وزن را برای او قائلیم، و او را دارای افعال و آثاری می‌دانیم، و در پاره‌ای از کارهایش از قبیل خوردن و آشامیدن که به نحوی بازگشت به اراده و اختیار او دارد، او را مؤاخذه نموده، و در پاره‌ای از کارهای دیگرش که در تحت اختیار او نیست از قبیل صحت و مرض و پیری و جوانی و امثال آن مؤاخذه نمی‌کنیم. </p> <p>خلاصه کلام اینکه، قرآن کریم برای انسان همان نظامی را قائل است که خود ما آدمیان نیز همان را برای خود احساس می‌کنیم، و عقل و تجربه ما نیز این احساس را تایید می‌کند، و احساس ما را بر خطا نمی‌داند. و آن احساس این است که تمامی اجزای عالم با همه اختلافی که در هویت‌ها و انواع آن هست هر یک در نظام عمومی، فعل و اثری دارد و از نظام آثاری را تحمل می‌کند، و با این تاثیر و تاثر و فعل و انفعال، اجزای نظام موجود که برای هر جزء آن ارتباط تامی با اجزاء دیگر است، التیام می‌یابد، و این همان قانون علیت عمومی در اجزای عالم است که در باره‌اش گفته‌اند: هر موجودی که از ناحیه خودش وجود و عدمش مانند دو کفه ترازو مساوی باشد یعنی ممکن است موجود بشود و ممکن است نشود این چنین موجود اگر وجود یافت قطعا به وسیله علتی وجود یافته و معلول علتی غیر خودش می‌باشد، و چون چنین است، پس می‌توان گفت: معلول با نبود علتی که او را ایجاد کند، ممتنع الوجود است . </p> <p>قرآن نیز آن قانون را تصدیق و امضا کرده و به همین قانون در مساله وجود صانع و توحید او و قدرت و علم و سایر صفاتش استدلال کرده، و اگر این قانون صحیح نبود و عقل و تجربه ما، در تشخیص آن به خطا رفته بود استدلال به آن صحیح نبود. </p> <p>و همانطوری که هر معلولی با نبود علتش ممتنع الوجود است با فرض بودن علت هم واجب الوجود خواهد بود، برای همان رابطه‌ای که گفتیم در بین علت و معلول است. قرآن این را نیز امضا کرده و خدای سبحان در موارد بسیاری از کلام خود از طریق صفات علیای خود معلول‌ها و آثار آن صفات را اثبات کرده، از آن جمله فرموده است: <span class="aya" rel="13_16" data-words="48-51">و هو الواحد القهار</span>، <span class="aya" rel="14_47" data-words="7-11">إن الله عزیز ذو انتقام</span>، <span class="aya" rel="2_209" data-words="9-12">أن الله عزیز حکیم</span> <span class="aya" rel="2_173" data-words="26-29">إن الله غفور رحیم</span> و نیز استدلال کرده بر کثیری از حوادث به ثبوت حوادث دیگری که قبلا بوده، از آن جمله فرموده: <span class="aya" rel="10_74" data-words="10-17">فما کانوا لیؤمنوا بما کذبوا به من قبل</span><span class="footnote" rel="1" title="ایشان مردمی نیستند که ایمان بیاورند و این ایمان نیاوردنشان به خاطر تکذیبی است که قبلا کرده بودند سوره یونس آیه ۷۴">*</span> و از این قبیل آیات دیگر که در باره ایمان مؤمنین و کفر کفار و نفاق منافقین است. و اگر قرآن کریم تخلف اثر را از مؤثر در عین وجود شرایط تاثیر و نبودن موانع آن جایز می‌دانست هیچ یک از این آیات و احتجاجاتی که در آن شده صحیح نمی‌بود. </p> <p>از اینجا می‌فهمیم که قرآن نیز مساله حکم فرما بودن قانون علت و معلول را در سراسر عالم هستی قبول داشته و تصدیق دارد که برای هر چیزی و نیز برای عوارض آن چیز و برای هر حادثه‌ای از حوادث علت و یا عللی است که وجود آن را اقتضا می‌کند، و با فرض نبودن آن، وجودش ممتنع است. این آن چیزی است که بدون تردید هر کسی در اولین برخورد و دقت در آیات فوق آن را می‌فهمد. </p> <p>مطلب دیگری که ما از قرآن کریم می‌فهمیم این است که خداوند در این کلام مجیدش خلقت خود را تعمیم داده و هر موجود کوچک و بزرگی را که کلمه <em>شی‌ء</em> بر آن صادق باشد مخلوق خود دانسته از آن جمله فرموده است: <span class="aya" rel="13_16" data-words="43-51">قل الله خالق کل شیء و هو الواحد القهار</span><span class="footnote" rel="2" title="بگو خدا است آفریننده هر چیز، و او یکتای قهار است سوره رعد آیه ۱۶">*</span> و نیز فرموده: <span class="aya" rel="25_2" data-words="1-6">الذی له ملک السماوات و الأرض</span><span class="footnote" rel="3" title="بگو خداوند به فحشا امر نمی‌کند سوره اعراف آیه ۲۸">*</span> و در آخر می‌فرماید: <span class="aya" rel="25_2" data-words="18-23">و خلق کل شیء فقدره تقدیرا</span><span class="footnote" rel="4" title="خداوند حکم می‌کند، و کسی هم نیست که حکمش را عقب اندازد سوره رعد آیه ۴۱">*</span> و نیز می‌فرماید: <span class="aya" rel="20_50" data-words="2-9">ربنا الذی أعطی کل شیء خلقه ثم هدی</span><span class="footnote" rel="5" title="پروردگار ما همانست که به هر چیزی آفرینش بخشید (و با استفاده از آن) رهبریش کرد سوره طه آیه ۵۰">*</span> و نیز می‌فرماید: <span class="aya" rel="87_2-3" data-words="1-7">الذی خلق فسوی، و الذی قدر فهدی</span><span class="footnote" rel="6" title="آن کسی است که جمع‌آوری و سپس درست کرد و آن کسی است که تقدیر و اندازه‌گیری کرد سپس هدایت فرمود سوره اعلی آیه ۳">*</span>. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">از نظر قرآن ذوات تمامی اشیاء مخلوق خدا است ولی اعمال و رفتار آنان منسوب به <em>تقدیر و هدایت</em> می‌باشد</span> </h3> <p> در این آیات و آیات دیگری نظیر اینها یک نوع بیان دیگری به کار رفته، و آن این است که خود موجودات را مستند به خلقت دانسته و اعمال و آثار گوناگون و حرکات و سکنات آنها را مستند به تقدیر و هدایت الهی دانسته است، مثلا گام برداشتن انسان برای انتقال از اینجا به آنجا و شناوری ماهی و پرواز مرغ و سایر کارها و آثار مستند به تقدیر الهی و خود آن نامبرده‌ها مستند به خلقت او است، هم چنان که فرموده:           <code class="page" rel="7,408"/> <span class="aya" rel="24_45" data-words="8-28">فمنهم من یمشی علی بطنه و منهم من یمشی علی رجلین و منهم من یمشی علی أربع یخلق الله ما یشاء</span><span class="footnote" rel="1" title="بعضی از آنها حیواناتی هستند که با شکم راه می‌روند و بعضی با دو پا و بعضی با چهار پا، خداوند می‌آفریند هر چه را که بخواهد سوره نور آیه ۴۵">*</span>. </p> <p>و از این قبیل آیات بسیار است که خصوصیات اعمال موجودات و حدود آنها و همچنین غایاتی را که موجودات به هدایت تکوینی خدا هر یک به سوی آن سیر می‌کند منتهی به خدا دانسته و همه را مستند به تقدیر خدای عزیز علیم می‌داند. </p> <p>پس جوهره ذات مستند به خلقت الهی و حدود وجودی آنها و تحولات و غایاتی که در مسیر وجودی خود دارند همه منتهی به تقدیر خدا و مربوط به کیفیت و خصوصیتی است که در خلقت هر یک از آنها است. در این میان آیات دیگری نیز هست که می‌رساند اجزای عالم همه به هم متصل و مربوطند و اتصال آن اجزا به حدی است که همه را به صورت یک موجود در آورده، و نظام واحدی در آن حکم فرما است. حکما همین اتصال را بصورت برهان داده و آن را برهان اتصال تدبیر نامیده‌اند. </p> <p>این بود آن چیزی که با دقت در قرآن کریم به دست می‌آید، البته در این میان جهات دیگری نیز هست که نباید آن را از نظر دور داشت و از آن غفلت کرد. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">دو اشکال بی اساس بر عمومیت خلقت: عدم صحت انتساب افعال قبیح به خدا و اینکه عمومیت خلقت مستلزم جبر است</span> </h3> <p> اول-اینکه در این عالمی که گفتیم تمامی اجزای آن و آثار و افعال آن اجزا، همه مخلوق خدایند بعضی از آثار و افعال هست که نمی‌توانیم بگوییم آنها را هم خداوند به وجود آورده، مانند انواع ظلمها و فجوری که عقل شرم دارد از اینکه آنها را به ساحت قدس و کبریای خداوند نسبت دهد. قرآن کریم هم در آیات بسیاری ساحت او را از هر ظلم و هر عمل بدی منزه دانسته از آن جمله می‌فرماید: <span class="aya" rel="41_46" data-words="9-13">و ما ربک بظلام للعبید</span><span class="footnote" rel="2" title="پروردگار تو ستمکار بر بندگان نیست سوره فصلت آیه ۴۶">*</span> و نیز می‌فرماید: <span class="aya" rel="7_28" data-words="13-18">قل إن الله لا یأمر بالفحشاء</span><span class="footnote" rel="3" title="و همه را آن گروه و این گروه را از عطای پروردگارت کمک دهیم که عطای پروردگار تو منع شدنی نیست سوره اسراء آیه ۲۰">*</span> با این حال چطور میتوان قائل به عمومیت خلقت شد؟ عده‌ای از علما در جواب از این اشکال اصل اشکال را قبول کرده و گفته‌اند: چاره‌ای جز این نیست که آیه شریفه مورد بحث و آیات دیگر دال بر عمومیت خلقت را به این مخصص عقلی و قرآنی تخصیص زد و گفت که همه موجودات و افعال و آثار آنها مخلوق خدا است مگر افعال انسان که مخلوق خود او است . </p> <p>یک اشکال و محذور دیگری در مخلوق خدا بودن افعال انسان کرده‌اند، و آن این است       <code class="page" rel="7,409"/> که لازم می‌آید انسان در کارهای خودش اختیار نداشته باشد، و این همان جبری است که مستلزم بطلان نظام امر و نهی، اطاعت و معصیت، ثواب و عقاب و فرستادن انبیاو آمدن کتابهای آسمانی و تشریع شرایع است. </p> <p>این اشکال و جوابی است که عده‌ای از علما در ذیل آیه ایراد کرده‌اند، و غفلت ورزیده‌اند از اینکه در بحث خود بین امور حقیقی و واقعیاتی که وجود و تحقق به خود می‌گیرند و بین امور اعتباری که ثبوت واقعی ندارند و انسان از روی اضطرار و احتیاج به زندگی اجتماعی ناچار شده است آنها را تصور یا تصدیق نموده و معتبر بشمارد فرق بگذارند، از این رو میان جهات وجودی و عدمی اشیا خلط کرده‌اند. و ما در بحثی که در جلد اول این کتاب راجع به جبر و تفویض گذراندیم تا اندازه‌ای این مطلب را روشن ساختیم. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">خلقت و حسن، متلازمند و هر چیزی ذاتا و به لحاظ اینکه آفریده خدا است، نیکو است</span> </h3> <p> آنچه مناسب است در اینجا در جواب آن دو اشکال بگوییم این است که ظاهر جمله  و <span class="aya" rel="13_16" data-words="44-47">الله خالق کل شیء</span> این است که خلقت پروردگار عمومیت داشته و هر چیزی را که اسم  <em>شی‌ء</em> بر آن صادق است شامل می‌شود. از طرفی هم ظاهر جمله‌ <span class="aya" rel="32_7" data-words="1-5">الذی أحسن کل شیء خلقه</span><span class="footnote" rel="1" title="آن خدایی که هر چیزی را به نیکوترین وجه خلق کرد سوره سجده آیه ۷">*</span> این است که خوبی و حسن در تمامی مخلوقات وجود دارد. پس، از مجموع این دو آیه استفاده می‌شود که جز خدا هر چیزی که بتوان او را <em>شی‌ء</em> نامید مخلوق خدا است، و هر چیزی که مخلوق خدا است متصف به حسن هست، و خلقت و حسن دو امر متلازم در وجودند. </p> <p>هر چیزی از جهت اینکه مخلوق خدا است در حقیقت به تمام واقعیت خارجیش دارای حسن است، و اگر بدی و قبحی بر او عارض شود از جهت نسبت‌ها و اضافات و امور دیگری است که خارج از ذات او است و ربطی به واقعیت و وجود حقیقیش که منسوب به خدای سبحان است ندارد. </p> <p>بعد از آنکه این معنا را از ترکیب آن دو آیه فهمیدیم لا جرم هر جا که در کلام خدای تعالی به ذکر سیئه و ظلم و گناه و امثال آن برمی‌خوریم باید بگوییم که این معانی عناوینی هستند غیر حقیقی، به این معنا که هیچ انسان گنهکاری خودش و گناهش مجموعا مخلوق خدا نیستند، بلکه تنها خودش مخلوق او است، و گناهش هیچ انتسابی به خدا و خلقت خدا ندارد، و اگر می‌بینیم بین آن گناه و آن گنهکار رابطه‌ای است که بین آن و غیر او نیست این به خاطر وضع یا اضافه یا نسبتی است که بین آن و بین عملی مشابه آن برقرار است، و به عبارت دیگر هیچ معصیت و ظلمی نیست مگر آنکه عملی از سنخ خود آن هست که معصیت و   <code class="page" rel="7,410"/> ظلم نیست و اگر آن را ظلم می‌نامیم و این را نمی‌نامیم بخاطر مخالفتی است که اولی با دستور دین و یا با حکم عقل دارد، و یا بخاطر فسادی است که در جامعه داشته و یا نقض غرضی از اغراض است و دومی این آثار سوء را ندارد، مثلا زنا و ازدواج که دو فعل شبیه به همند هیچگونه اختلافی در اصل و حقیقت و وجود نوعی آن دو نیست و اگر یکی را زشت و مذموم و دیگری را ممدوح می‌دانیم به خاطر موافقت و مخالفتی است که با شرع الهی و یا سنت اجتماعی و یا مصلحتی از مصالح اجتماع دارند. و اینگونه امور جهاتی قراردادی و اعتباری‌اند که ربطی به خلقت و ایجاد نداشته، و قابل خلق و ایجاد نیستند، بلکه اعتباریاتی هستند که عقل عملی و شعور اجتماعی حکم به اعتبار آنها می‌کند، و ظرف اعتبار آنها همان ظرف اجتماع است، و در عالم تکوین و خارج جزآثار آن که همان ثواب و عقاب است دیده نمی‌شود. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">حسن و قبح، از امور اعتباریه می‌باشند و قابل خلق و ایجاد نیستند</span> </h3> <p> بنا بر این، عمل زشت، خودش و عنوان زشتیش که یا ظلم است و یا چیزی دیگر تنها در ظرف اجتماع تحقق داشته و خلاصه در ظرف اجتماع زشت و مستلزم مذمت و عقاب است، و اما در ظرف تکوین و خارج چیزی جز یک مشت حرکات صادره از انسان وجود ندارد. آری، علل خارجی و مخصوصا علة العلل و سبب اول که همان خدای تعالی است تنها متصدی تکوین و ایجاد موجوداتند و اما عنوان قبح آن موجودات چیزی نیست که آن علل ایجادشان کند، هم چنان که زید به عنوان ریاستی که دارد موضوعی است اجتماعی که در نظر افراد اجتماع دارای آثار خارجی هم هست، احترامش می‌کنند، دستوراتش را اجرا می‌نمایند، و اما در عالم خارج چیزی جز فردی از افراد انسان نیست، و هیچ فرقی با مرءوس خود ندارد، و چنان نیست که در خارج یک زیدی باشد و یک چیز دیگری به نام ریاست و همچنین فقر، توانگری، آقایی، نوکری، عزت، ذلت، شرافت و خست و امثال اینها. </p> <p>خلاصه، خلقت و ایجاد در عین حال که شامل هر چیزی است، تنها به موضوعات و کارهای گوناگونی که در ظرف اجتماع تکون و واقعیت خارجی دارد تعلق می‌گیرد، ولی جهات نیکی و زشتی و فرمانبری و نافرمانی و سایر اوصاف و عناوینی که بر موضوعات و افعال عارض می‌شود، خلقت به آنها تعلق نمی‌گیرد و ظرف ثبوت آنها تنها ظرف تشریع و اعتبار و نیاز اجتماعی است. </p> <p>بعد از آنکه معلوم شد که ظرف تحقیق امر و نهی، حسن و قبح، اطاعت و معصیت، ثواب و عقاب، ریاست و مرءوسیت و عزت و ذلت و امثال اینها غیر از ظرف تکوین و واقعیت خارجی است، اینک می‌گوییم: عمومیت خلقت که از آیه مورد بحث استفاده می‌شد لازمه‌اش بطلان نظام امر و نهی و ثواب و عقاب و سایر لوازمی که ذکر کردند نیست. و چگونه ممکن<code class="page" rel="7,411"/> است کسی در کلام خدای متعال تدبر کند و سرانجام سر از چنین مجوسیت و وثنیت در آورد؟ با اینکه کلام مجیدش پر است از اینکه او خالق هر چیز و اینکه او واحد قهار و هدایت تکوینی و ربوبیش و تدبیرش شامل تمامی اشیا است، و هیچ چیزی از قلم تدبیر او ساقط نمی‌شود، و اینکه ملک و سلطنت و کرسی او محیطبه هر چیز است، و برای او است آنچه که در آسمان و زمین و آنچه که آشکار و نهان است، آیا با بودن چنین تعالیمی در قرآن چطور ممکن است گفته شود که در بین مخلوقات خدا هزاران موجود است که مخلوق او نیست؟ </p><h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">پاسخ به اشکالی دیگر و بیان اینکه انحصار خلقت و علیت ایجاد در خدا، مستلزم نفی قانون علیت نیست</span> </h3> <p> دوم-اینکه ممکن است کسی بگوید: اینطور که قرآن کریم خلقت و علیت ایجاد را در خدای تعالی منحصر کرده لازمه‌اش ابطال رابطه علیت و معلولیت در بین موجودات است، و معنایش این است که غیر از خدا هیچ علتی در عالم نیست، و اگر می‌بینیم فلان موجود معلول فلان علت است-مثلا حرارت با بودن آتش موجود می‌شود-این نه بخاطر علیت آتش و معلولیت حرارت است بلکه به خاطر این است که خداوند عادتش بر این قرار گرفته که حرارت را بدنبال آتش و یا برودت را بدنبال آب ایجاد کند و گر نه هیچ رابطه‌ای بین حرارت و آتش و یا برودت و آب نیست و نسبت آب و آتش با حرارت و برودت یکسان است. </p> <p>و این نظر-که از ظاهر آیات قرآنی استفاده می‌شود-اگر صحیح باشد سر از جای بدی در می‌آورد، زیرا مستلزم بطلان قانون علیت و معلولیت عمومی است که اگر بنا شود این قانون باطل باشد به طور کلی احکام عقلی از اعتبار افتاده، و با بی اعتبار شدن آن احکام دیگر راهی به اثبات صانع باقی نمی‌ماند تا نوبت برسد به قرآن و احتجاج به اینگونه آیاتش بر بطلان قانون مزبور. پس قطعا ظاهر این آیات مقصود نیست، و معقول نیست که قرآن شریف این قانون را که از احکام صریح عقلی است باطل دانسته در نتیجه عقل را از حکم کردن ساقط و معزول کند، چون حجیت و حقانیت خود قرآن به وسیله عقل اثبات شده، و عقل دلیل بر اعتبار آن است، آیا ممکن است نتیجه یک دلیل دلیل خودش را ابطال کند؟ با اینکه ابطال آن دلیل ابطال خودش است؟. </p> <p>این نه تنها خیالی است که ممکن است بکنند، بلکه عده‌ای در این اشتباه افتاده‌اند و غفلت کرده‌اند از اینکه آن قاعده عقلی معروفی که شنیده‌اند برای ایجاد یک معلول محال است دو علت مؤثر و دست‌اندرکار باشند در باره دو علت در عرض هم است که نمی‌توانند هر دو در ایجاد تمامی ذات یک معلول توارد کنند، و اما آن دو علتی که یکی در طول دیگری است نه تنها تواردشان بر یک معلول محال نیست بلکه همیشه همین طور است و جز آن نیست، زیرا وقتی علتی باعث ایجاد آتش باشد قهرا همان علت وجود آتش در یک معلول که عبارت از<code class="page" rel="7,412"/> حرارت است توارد کرده‌اند، و این آن تواردی که محال است نیست، بلکه در حقیقت توارد نیست، چون دو علت تامه مستقلا در معلول عمل نکرده است، بلکه علتی آن را ایجاد کرده که خود معلول علت فوق است. و به بیان دقیق‌تر: منشا این اشتباه فرق نگذاشتن و تمیز ندادن فاعلی است که معلول از او صادر می‌شود از فاعلی که معلول به سبب او موجود می‌شود. توضیح فرق بین این دو فاعل و این دو قسم علت موکول به محل دیگری است. </p> <p>سوم-که قریب الماخذ به شبهه دوم است، این است که چون دیده‌اند که خدای تعالی خلقت تمامی اشیا را به خود نسبت داده، و در عین حال رابطه علیت و معلولیت را هم صحیح و مسلم دانسته است، پیش خود برای رفع این تنافی گفته‌اند: خدای تعالی تنها علت ایجاد اشیاء است، و اما بقای اشیا مستند است به همین علت‌هایی که خود ما به علت آنها پی برده‌ایم، و اگر خدای تعالی در بقا هم علیت می‌داشت لازم می‌آمددو علت مستقل در یک معلول توارد و اجتماع کنند . و لذا می‌بینیم این دسته از علما همیشه سعی دارند وجود صانع عالم را به وسیله حدوث موجودات اثبات کنند، و به حدوث انسان بعد از نبودنش و حدوث زمین و حدوث عالم بعد از عدمش تمسک جویند. </p> <p>و نیز می‌بینیم که در اثر این اشتباه، حدوث و وجود هر چیزی را که به علت حدوثش برخورده‌اند مستند به آن علت دانسته و حدوث امثال روح و زندگی انسانی و حیوانی و نباتی را مستند به خود خدای تعالی دانسته و طبقه بی‌سوادتر آنان حدوث امثال ابر، باران، برف، ستاره‌های دنباله‌دار، زلزله، قحط سالی و مرضهای عمومی را که فهم عامیانه آنان به علل طبیعی آنها نرسیده نیز مستند به خدای تعالی دانسته، و در نتیجه هر وقت به علت طبیعی یکی از آنها پی می‌برند با شرمساری از گفته قبلی خود چشم پوشیده و یا در برابر خصم تسلیم می‌شدند. </p> <p>عده کثیری از دانشمندان علم کلام همین درک ساده عوامی را به صورت یک مطلب علمی درآورده و گفته‌اند وجود ممکن تنها در حدوثش محتاج به واجب الوجود است نه در بقایش . حتی بعضی از آنان تصریح کرده‌اند که: اگر عدم و نیستی برای خدا جایز و ممکن باشد، نیستی او ضرری به هستی عالم نمی‌زند . و چنین به نظر می‌رسد که این حرف از ناحیه یهودیها در بین مسلمین رخنه یافته، و ذهن پاره‌ای از علمای کم بضاعت اسلام را مشوب نموده، در نتیجه حرفهای دیگری از قبیل محال بودن بداء و نسخ را هم بر آن متفرع کرده‌اند، و هنوز هم که هنوز است این قبیل حرفها در میان مردم در دهان‌ها می‌گردد. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">جواب این شبهه که علیت خدا در بقاء اشیاء مستلزم توارد و اجتماع دو علت مستقل در معلول واحد است</span> </h3> <p> به هر حال، شبهه مذکور موهوم‌ترین شبهات و پست‌ترین اوهام است، و احتجاجات<code class="page" rel="7,413"/> قرآن کریم مخالف آن است، چون قرآن کریم تنها به مثل روح، استدلال بر وجود صانع نکرده بلکه به تمامی آیات مشهوده در عالم و نظام جاری در هر نوع از انواع مخلوقات و تغیر و تحول و فعل و انفعال آنها و منافعی که از هر یک از آنها استفاده می‌شود استدلال کرده است، و این مخالف با آن نظریه است، چون خداوند، همه عالم و عوامل آن را-چه مشهود و چه غیر مشهود- معلول و مصنوع خود دانسته و به وجود آفتاب، ماه، ستارگان و طلوع و غروب آنها و منافعی که مردم از آنها استفاده می‌کنند، و چهار فصلی که در زمین پدید می‌آورند، و همچنین بوجود دریاها، نهرها و کشتی‌هایی که در آنها جریان می‌یابد، و ابرها و بارانها و منافعی که از ناحیه آنها عاید بشر می‌شود، و همچنین به وجود حیوانات، نباتات و احوال طبیعی و تحولاتی که دارند از قبیل نطفه بودن و سپس جنین شدن و کودک و جوان و پیر شدن آنها و سایر تحولاتشان بر وجود صانع استدلال کرده است. </p> <h3> <span class="title" rel="6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_104 6_105">قول به اینکه موجودات در حدوث محتاج به خدا و در بقاء بی نیاز از خدایند با برهان فاعلی و برهان غایی اثبات بر صانع، منافات دارد</span> </h3> <p> و حال آنکه تمامی آنچه که خدای تعالی به آن استدلال بر وجود صانع کرده و آنها را معلول خود دانسته همه معلول موجوداتی قبل از خود و از سنخ خود هستند، موجودات امروز علت موجودات فردا و موجودات فردا معلول موجودات امروزند. </p> <p>و اگر بقای موجودات بی نیاز از وجود خدای تعالی می‌بود و به طور اتوماتیک جریان علیت و معلولیت هم چنان در بین آنها ادامه می‌داشت، استدلالهای نامبرده قرآن کریم هیچ کدامش صحیح و به جا نبود. توضیح این معنا اینکه، احتجاج قرآن کریم بوجود این موجودات بر وجود صانع از دو جهت است: جهت اول-جهت فاعل است، هم چنان که آیه شریفه‌ <span class="aya" rel="14_10" data-words="3-10">أ فی الله شک فاطر السماوات و الأرض</span><span class="footnote" rel="1" title="آیا در وجود خداوند شکی است، با اینکه او به وجود آورنده آسمانها و زمین است سوره ابراهیم آیه ۱۰">*</span> نیز اشاره به آن دارد، و این معنا را خاطر نشان می‌سازد که به ضرورت عقل هیچ یک از موجودات نه خودش خود را آفریده و نه موجودی مثل خودش، برای اینکه موجود مثل او هم مانند خود او محتاج است به موجود دیگری که ایجادش کند، آن موجود نیز محتاج به موجود دیگری است، و این احتیاج هم چنان ادامه دارد تا منتهی شود به موجود بالذاتی که محتاج به غیر نباشد و عدم در او راه نیابد، و گر نه هیچ موجودی وجود پیدا نمی‌کند، پس تمامی موجودات به ایجاد خداوندی موجود شده‌اند که بالذات حق و غیر قابل بطلان است و هیچگونه تغییری در او راه ندارد. </p> <p>   <code class="page" rel="7,414"/> با این حال هیچ موجودی پس از پدید آمدنش نیز از پدید آورنده خود بی نیاز نیست و این احتیاج از قبیل احتیاج گرم شدن آب به آتش و یا حرارتهای دیگر نیست که پس از گرم شدن تا مدتی باقی بماند اگر چه آتش نباشد، چون اگر مساله وجود و ایجاد از این قبیل بود می‌بایست موجود بعد از یافتن وجود قابل معدوم شدن نبوده و خود مثل آفریدگارش واجب الوجود باشد. این همان مطلبی است که فهم ساده فطری از آن تعبیر می‌کند به اینکه اشیای عالم اگر خود مالک نفس خود بودند، و حتی از یک جهت مستقل و بی نیاز از پروردگار بودند به هیچ وجه هلاک و فساد نمی‌پذیرفتند، زیرا محال است چیزی مالک نفس خود باشد و خود برای خود بطلان و شقاوت را طلب کند. </p> <p>آیه شریفه‌ <span class="aya" rel="28_88" data-words="12-16">کل شیء هالک إلا وجهه</span><span class="footnote" rel="1" title="همه چیز جز ذات وی فانی و از بین رفتنی است سوره قصص آیه ۸۸">*</span> و همچنین آیه‌ <span class="aya" rel="25_3" data-words="12-29">و لا یملکون لأنفسهم ضرا و لا نفعا و لا یملکون موتا و لا حیاة و لا نشورا</span><span class="footnote" rel="2" title="اختیار سود و زیان خویش را و اختیار مرگ و زندگی و تجدید حیات را ندارند سوره فرقان آیه ۳">*</span> همین معنا را افاده می‌کند. و نیز آیات بسیار دیگری که دلالت دارند بر اینکه خدای سبحان مالک هر چیز است و مالکی جز او نیست، و هر چیزی مملوک او است، و جز مملوکیت شان دیگری ندارد. </p> <p>بنا بر این، پس هر موجودی هم چنان که در ابتدای تکون و حدوثش وجودش را از خدای تعالی می‌گیرد همچنین در بقای خود هر لحظه وجودش را از خدای تعالی اخذ می‌کند، و تا وقتی باقی است که از ناحیه او به وی افاضه وجود بشود، همین که این فیض قطع شد، معدوم گشته اسم و رسمش از لوح وجود محو می‌گردد، چنان که فرموده: <span class="aya" rel="17_20" data-words="1-14">کلا نمد هؤلاء و هؤلاء من عطاء ربک و ما کان عطاء ربک محظورا</span><span class="footnote" rel="3" title="برای هر موجودی جهت و مقصدی است که به سوی آن رهسپار است سوره بقره آیه ۱۴۸">*</span> و بر این مضمون آیات بسیار است. </p> <p>جهت دوم-جهت غایت و نتیجه است، که آیات راجع به نظام جاری در عالم اشاره به آن دارد، چون از این آیات برمی‌آید که تمامی اجزا و اطراف عالم به یکدیگر متصل و مربوط است به طوری که سیر یک موجود در مسیر وجودیش موجود دیگری را هم به کمال و نتیجه‌ای که از خلقتش منظور بوده می‌رساند، و سلسله موجودات به منزله زنجیری است که وقتی اولین حلقه آن به طرف نتیجه و هدف به حرکت درآید آخرین حلقه سلسله نیز به سوی سعادت و هدفش براه می‌افتد، مثلا انسان از نظامی که در حیوانات و نباتات جریان دارد استفاده می‌کند       <code class="page" rel="7,415"/> و نباتات از نظامی که در اراضی و جو محیط جریان دارد منتفع می‌شوند، و موجودات زمینی از نظام جاری در آسمانها و آسمانی‌ها از نظام جاری در موجودات زمین استمداد می‌جویند، پس تمامی موجودات دارای نظام متصلی هستند که هر نوعی از انواع را به سوی سعادت خاصه‌اش سوق می‌دهد، اینجاست که فطرت سلیم و شعور زنده و آزاد ناگزیر می‌شود از اینکه بگوید: نظامی به این وسعت و دقت جز به تقدیر خدایی عزیز و علیم و تدبیر پروردگاری حکیم و خبیر صورت نمی‌گیرد. </p> <p>و نیز ناچار است بگوید: این تقدیر و تدبیر جز به این فرض نمی‌شود که هویت و اعیان و خلاصه ذات هر موجود را در قالبی ریخته باشد که فلان فعل و اثر مخصوص از او سر بزند در هر منزل از منازلی که در طول مسیرش برایش تعیین شده همان نقشی را که از او خواسته‌اند بازی کند، و در منزلی که به عنوان آخرین منزل و منتها الیه سیرش تعیین گردیده متوقف شود، و همه این مراحل را در میان سلسله علل و اسباب در پیش روی قائد قضا و به دنبال سائق قدر طی نماید. </p> <p>اینک چند آیه به عنوان نمونه از آیاتی که گفتیم این معانی را افاده می‌کند ایراد می‌شود: <span class="aya" rel="7_54" data-words="30-33">له الخلق و الأمر</span><span class="footnote" rel="1" title="آفرینش عالم و تدبیر امور آن از او است سوره اعراف آیه ۵۴">*</span>، <span class="aya" rel="6_62" data-words="7-9">ألا له الحکم</span><span class="footnote" rel="2" title="آگاه باشید که حکم تنها و تنها از آن او است سوره انعام آیه ۶۲">*</span>، <span class="aya" rel="2_148" data-words="1-5">و لکل وجهة هو مولیها</span><span class="footnote" rel="3" title="این قرآن جز اندرزی برای جهانیان نیست سوره انعام آیه ۹">*</span>، <span class="aya" rel="13_41" data-words="11-16">و الله یحکم لا معقب لحکمه</span><span class="footnote" rel="4" title="الدر المنثور ج ۳ ص ۳۹-۴۰">*</span>، <span class="aya" rel="13_33" data-words="3-9">هو قائم علی کل نفس بما کسبت</span><span class="footnote" rel="5" title="او بر هر نفسی به آنچه که می‌کند قائم است سوره رعد آیه ۳۳">*</span>. </p> <p>اینها نمونه‌ای است از آن آیاتی که گفتیم قرآن کریم در آن آیات از جهت دوم یعنی جهت نظامی که در عالم برقرار است بر وجود صانع استدلال می‌کند. حال آیا جا دارد کسانی که خود را دانای به معانی قرآن می‌دانند آیاتی به این صراحت و روشنی را از معانی روبراهش به این معنا برگردانند که خداوند سبحان ذوات موجودات را با خصوصیات و شخصیات آنها آفریده و خود در گوشه‌ای عزلت گزیده، و جز این هم نمی‌توانست بکند که در کمینگاه خود نشسته ببیند این موجودات پس از شروع به سیر و تفاعل در یکدیگر و به کار بردن علیت و معلولیت و فعل و انفعالی که مستقل در آنند چه می‌کنند، و در انتظار روز فنا و از کار افتادن آنها حساب عمل یک یک آنها را نگه دارد تا پس از نابود شدن دو باره به خلقت جدیدی به           <code class="page" rel="7,416"/> وجودشان درآورده، فرمانبران را ثواب و پاداش و مستکبرین را کیفر دهد، و این موجودات بدون احتیاج به پروردگارشان هر چه بخواهند بکنند، و خداوند هیچ دخالتی در کار آنها نداشته باشد، تنها گاهی که از پاره‌ای نافرمانیها بر آنان غضب کند، از کمین‌گاه خود بیرون آمده جلو مشیت و کید آنان را گرفته و مشیت خود را اعمال کند؟ به این صورت که در علل و اسباب هستی دخالت نموده، و بر خلاف اقتضای آنها حوادثی را ایجاد کند که خودش بخواهد. و معلوم است که این مفسرین ناگزیرند این مداخلات استثنایی خدا را بدین گونه بدانند که خداوند قانون علیت و معلولیتی را که در مورد غضب او است ابطال نموده آن گاه اراده خود را در آن مورد اجرا نماید. چون اگر بگویند خداوند اراده خود را در این موارد هم به دست اسباب و علل طبیعی اجرا می‌کند باز در حقیقت تاثیر و علیت‌را برای اسباب طبیعی قائل شده‌اند نه برای خداوند، و اتفاقا همین حرفها را هم زده‌اند، و در خوارق عادات و معجزات گفته‌اند که اینگونه خوارق تنها به اراده الهی و به نقض قانون علیت عمومی انجام می‌یابد، و این مخالف گفتار خود آنان است که می‌گفتند: موجودات در اصل حدوث محتاج به خدای تعالی هستند، و اما در بقا هیچ احتیاجی به او ندارند. </p> <p>پس آنها یا باید بطور کلی بگویند: عالم با همه وسعت و پهناوریش و با همه دقت و ظرافتی که در نظام او است مستقل و بی نیاز از خدا است، و خداوند بعد از ایجاد آن دیگر هیچ تاثیری در اجزای آن و در تحولات واقع در آن ندارد. و یا آنکه بگویند: خداوند هم خالق و پدید آورنده عالم است و هم در بقای آن افاضه وجود می‌کند و خلاصه تمامی موجودات هم در حدوث و هم در بقا محتاج خدای تعالی هستند. </p> <p>و چون قرآن کریم بطوری که ملاحظه کردید قول اول را رد می‌کند، و در آیات بسیاری خلقت را عمومی و تسلط غیبی خدا را بر ظاهر و باطن و اول و آخر و ذوات و افعال و حدوث و بقای اشیا اثبات می‌کند، لذا جز به قول دوم نمی‌توان معتقد شد. براهین عقلی هم همین را که از آیات استفاده می‌شود تایید می‌کند. </p> <p>پس، از آنچه گذشت معلوم شد که جمله‌ <span class="aya" rel="13_16" data-words="44-47">الله خالق کل شیء</span> به عموم ظاهریش باقی است. و هیچ مخصص عقلی و یا شرعی آن را تخصیص نزده است. </p> <h3> <span class="title" rel="6_104 6_91 6_92 6_93 6_94 6_95 6_96 6_97 6_98 6_99 6_100 6_101 6_102 6_103 6_105">بیان آیات</span> </h3> <p> <span class="aya" rel="6_104" data-words="1-12">قد جاءکم بصائر من ربکم فمن أبصر فلنفسه و من عمی فعلیها...</span> در مجمع البیان می‌گوید: کلمه <em>بصیرة</em> به معنای بینه و دلالتی است که به وسیله آن هر چیز آن طور که هست دیده شود، و کلمه <em>بصائر</em> جمع آن است.<span class="footnote" rel="1" title="مجمع البیان ج ۴ ص ۳۴۵">*</span> بعضی از مفسرین دیگر   <code class="page" rel="7,417"/> گفته‌اند که کلمه <em>بصیرة</em> نسبت به قلب به منزله بینایی نسبت به چشم سر است، و به هر معنایی که باشد در این باب به معنای ادراک حاسه بینایی است که برای رسیدن به خارج و ظاهر هر چیزی از قوی‌ترین ادراکات شمرده می‌شود، و این دیدن و ندیدن که در آیه شریفه است مجازا به معنای علم و جهل و یا ایمان و کفر است. </p> <p>گویا خدای تعالی با این جمله خواسته است به احتجاجاتی که در آیات قبلی بر وحدانیت خود و شریک نداشتنش کرده بود اشاره کند. بنا بر این، معنای آن چنین خواهد بود که: این برهان و احتجاج‌های روشنی که اقامه کردیم مایه بصیرتی بود که از جانب خداوند برای شما به سوی من وحی شد. این خطابی است که پیغمبر (ص) به مردم کرده و سپس فرموده: شما ای مشرکین در کار خود مختارید اگر خواستید با این احتجاجات بصیرت بیابید، و اگر نخواستیدنسبت به فهم آن به همان کوری خود باقی بمانید. و اینکه در باره بصیرت و بینایی فرمود: <em>فلنفسه</em> و در باره جهالت و کوری فرمود: <em>فعلیها</em> بدان سبب بوده که بصیرت یافتن آنان به نفعشان و جهالت و کوریشان به ضررشان است. </p> <p>پس معلوم شد منظور از اینکه فرمود: <span class="aya" rel="6_104" data-words="13-17">و ما أنا علیکم بحفیظ</span> -من صاحب اختیار شما و دلهای شما نیستم حفظ تکوینی آنان را از خود نفی می‌کند، چون رسول خدا  (ص) ناصح مردم است نه مالک دلهای آنان. </p> <p>آیه‌ای که در پیرامون آن بحث شد نسبت به آیات قبلیش مثل جمله معترضه است که بین آن آیات و آیه بعدی فاصله شده است، چون خطاب در آن آیات از زبان پیغمبر گرامی است که مانند یک رسول و پیغام آور پیامی را به سوی قوم آورده و در خلال رساندن آن پیغام بطور جمله معترضه راجع به خود حرفهایی می‌زند و خود را خیرخواه و مبرا از هر غرض فاسدی معرفی می‌کند تا بدین وسیله آنان را در شنیدن و اطاعت و انقیاد تحریک کند. </p> <p><code class="aya" rel="6_105"/> <span class="aya" rel="6_105" data-words="1-7">و کذلک نصرف الآیات و لیقولوا درست...</span> <span class="phrase">کلمه <em rel="fa_6_105_7-7" data-sentence="5:98">درست</em> به صیغه <em rel="fa_6_105_7-7" data-sentence="67:75">دارست</em> که مذکر مخاطب است و صیغه <em rel="fa_6_105_7-7" data-sentence="148:36">درست</em> که مؤنث غایب است نیز قرائت شده است.</span> <span class="phrase">بعضی در باره <em rel="fa_6_105_3-3" data-sentence="13:264">نصرف</em> گفته‌اند: <em>تصریف</em> به معنای بیان یک معنا است در صورتهای گوناگون تا فایده‌اش جامع‌تر شود، و کلمه <em rel="fa_6_105_7-7" data-sentence="171:148">درست</em>  از ماده <em rel="fa_6_105_7-7" data-sentence="237:126">درس</em> به معنای تعلیم و تعلم از راه خواندن است، قرائت <em rel="fa_6_105_7-7" data-sentence="340:64">دارست</em> نیز مبنی بر این معنا است، جز اینکه زیادتی معنی را افاده می‌کند.</span> و <span class="phrase">اما بنا بر قرائت <em rel="fa_6_105_7-7" data-sentence="17:73">درست</em> به صیغه مؤنث غایب، از ماده <em rel="fa_6_105_7-7" data-sentence="99:32">دروس</em> و به معنای از بین رفتن اثر است.</span> و بنا بر این قرائت، معنای آیه چنین می‌شود که: تا بگویند این حرفها همان حرفهای کهنه و از بین رفته است که دیگر امروز به هیچ<code class="page" rel="7,418"/> دردی نمی‌خورد. هم چنان که در آیات دیگری این معنا را از قول کفار نقل کرده که گفتند: این همان اساطیر اولین است. </p> <p>و بنا بر قرائت اول معنایش این است که: ما آیات را به عبارات گوناگون و بیانات مختلفی گوشزد می‌کنیم برای هدفهایی که در نظر داریم، و از آن جمله یکی این است که این بدبخت‌ها بدبختی خود را تکمیل نموده تو را به این معنا متهم کنند که تو این معارف و این آیات را نزد بعضی از اهل کتاب خوانده و از او یاد گرفته‌ای. </p> <p> <span class="aya" rel="6_105" data-words="8-11">و لنبینه لقوم یعلمون</span> هدف دیگر ما این است که با این تنوع در گفتار دلهای عده‌ای دیگر را پاک نموده شرح صدرشان دهیم، هم چنان که در جای دیگر این هدف را چنین بیان نموده: <span class="aya" rel="17_82" data-words="1-16">و ننزل من القرآن ما هو شفاء و رحمة للمؤمنین و لا یزید الظالمین إلا خسارا</span><span class="footnote" rel="1" title="از این قرآن آیه‌هایی نازل می‌کنیم که برای مؤمنان شفا و رحمت است و ستمگران را جز خسارت نمی‌افزاید سوره اسراء آیه ۸۲">*</span>. </p> <h3>بحث روایتی</h3> <p> در کافی به سند خود از فضیل بن یسار نقل کرده که گفت: از امام صادق  (ع) شنیدم که می‌فرمود: خدای تعالی را نمی‌توان وصف کرد، و چگونه وصف او ممکن است و حال آنکه خودش در کتاب خود فرموده: <span class="aya" rel="6_91" data-words="1-6">و ما قدروا الله حق قدره</span> چون از این آیه برمی‌آید که به هیچ قدری توصیف نمی‌شود مگر آنکه او از آن قدر افزون است.<span class="footnote" rel="2" title="کافی ج ۱ ص ۱۰۳ ح ۱۱">*</span> و در الدر المنثور است که: ابن جریر، ابن منذر، ابن ابی حاتم، ابو الشیخ و ابن مردویه از ابن عباس روایت کرده‌اند که در ذیل آیه‌ <span class="aya" rel="6_91" data-words="1-6">و ما قدروا الله حق قدره</span> گفته است: مخاطب سخن در این آیه کفاری هستند که به قدرت خدا ایمان نیاورده‌اند، و اما مؤمنینی که قبول کرده‌اند که خدا بر هر چیزی قادر است آنان خدای را بطور صحیح و به نحوی که می‌بایست شناخته و تقدیر کرده‌اند. و اما کفاری که گفتند: <span class="aya" rel="6_91" data-words="9-15">ما أنزل الله علی بشر من شیء</span> آنان خدای را نشناخته و به حق تقدیر نکردند، و آنان همان یهودیها هستند که گفتند: ای محمد آیا خداوند به تو کتابی داده؟ !فرمود آری، گفتند: به خدا سوگند که هرگز خداوند کتابی از آسمان     <code class="page" rel="7,419"/> نفرستاده. خدای تعالی در پاسخ آنان این آیه را فرستاد: <span class="aya" rel="6_91" data-words="16-27">قل من أنزل الکتاب الذی جاء به موسی نورا و هدی للناس</span> -تا آنجا که می‌فرماید- <span class="aya" rel="6_91" data-words="40-44">و لا آباؤکم قل الله</span><span class="footnote" rel="1" title="الدر المنثور ج ۳ ص ۳۸-۳۹">*</span>. </p> <p>مؤلف: معنایی که در صدر روایت است به طوری که در بیان سابق ما گذشت خلاف ظاهر آیه است، چون ظاهر آیه این است که جمله‌ <span class="aya" rel="6_91" data-words="9-15">ما أنزل الله علی بشر من شیء</span> کلام همان کسانی است که در باره‌شان فرموده بود: <span class="aya" rel="6_91" data-words="2-6">ما قدروا الله حق قدره</span>. </p> <p>و نیز در الدر المنثور است که: ابن ابی حاتم و ابو الشیخ از سدی روایت کرده‌اند که در شان نزول جمله‌ <span class="aya" rel="6_91" data-words="9-11">ما أنزل الله...</span> گفته است که این حرف را فنحاص یهودی گفته بود که: خداوند چیزی بر محمد نازل نکرده<span class="footnote" rel="2" title="بگو این قرآن را به من وحی کرده تا شما را و هر که بدو برسد بدان بترسانم سوره انعام آیه ۱۹">*</span>. </p> <p>مؤلف: این روایت صحیح نیست، برای اینکه بین گفته فنحاص که محکمی آیه است و بین آیه که حاکی آن است اختلاف است، و این اختلاف باعث فساد معنی است. و این احتمال که سدی گفته فنحاص را نقل به معنا کرده باشد احتمال ضعیفی است، برای اینکه اختلاف آن قدر فاحش است که احتمال نمی‌رود در اثر نقل به معنا بوده باشد. </p> <p>و نیز در همان کتاب است که ابن جریر، ابن منذر و ابن ابی حاتم از سعید بن جبیر روایت کرده‌اند که گفت: مردی از یهود که اسمش مالک بن صیف بود نزد رسول خدا  (ص) آمده با وی مخاصمه نمود، رسول خدا (ص) به وی فرمود: تو را به آن کسی که تورات را بر موسی نازل کرد سوگند می‌دهم آیا در تورات دیده‌ای که: خدای حبر (ملای یهودیها) چاق را دشمن می‌دارد؟ و اتفاقا خود مالک حبری فربه بود، لذا عصبانی شد و در جواب رسول خدا (ص) گفت: <span class="aya" rel="6_91" data-words="9-15">ما أنزل الله علی بشر من شیء</span> یارانش که حاضر بودند گفتند: وای بر تو حتی بر موسی؟ در جواب مجددا گفت: <span class="aya" rel="6_91" data-words="9-15">ما أنزل الله علی بشر من شیء</span>، لذا خداوند آیه‌ <span class="aya" rel="6_91" data-words="1-6">و ما قدروا الله حق قدره...</span> را در این باره نازل فرمود<span class="footnote" rel="3" title="تفسیر عیاشی ج ۱ ص ۳۶۹ ح ۶۰">*</span>. </p> <p>و نیز در آن کتاب از ابن مردویه از بریده روایت شده که گفت رسول خدا  (ص) فرمود: ام القری در شهر مکه است<span class="footnote" rel="4" title="بگو این مردم من فرستاده خدای یکتا به سوی همه شمایم سوره اعراف آیه ۱۵۸">*</span>. </p> <p>و در تفسیر عیاشی از علی بن اسباط روایت شده که گفت: من خدمت حضرت ابی جعفر عرض کردم، چرا رسول خدا (ص) <em>امی</em> نامیده شد؟ حضرت فرمود: چون       <code class="page" rel="7,420"/> منسوب به مکه بود که خداوند در باره‌اش فرموده: <span class="aya" rel="6_92" data-words="11-16">لتنذر أم القری و من حولها</span> و مقصود از حول آن طائف است<span class="footnote" rel="1" title="تفسیر عیاشی ج ۲ ص ۳۱ ح ۷۶">*</span>. </p> <p>مؤلف: بنا بر این روایت، جمله مذکور معنای جمله‌ <span class="aya" rel="26_214" data-words="1-4">و أنذر عشیرتک الأقربین</span> را خواهد داشت، و این دو جمله که امر به انذار طائفه خاصی (اهل طائف و نزدیکان رسول خدا  (ص) می‌کند با رسالت بر عموم مردم که امثال جمله‌ <span class="aya" rel="6_19" data-words="17-21">لأنذرکم به و من بلغ</span><span class="footnote" rel="2" title="کافی">*</span> و جمله‌ <span class="aya" rel="12_104" data-words="7-11">إن هو إلا ذکر للعالمین</span><span class="footnote" rel="3" title="کافی ج ۲ ص ۴۱۸ ح ۴">*</span> و جمله‌ <span class="aya" rel="7_158" data-words="1-9">قلیا أیها الناس إنی رسول الله إلیکم جمیعا</span><span class="footnote" rel="4" title="مجمع البیان ج ۴ ص ۳۳۵">*</span> منافات ندارد. </p> <p>و در تفسیر عیاشی از عبد اللَّه بن سنان روایت شده که گفت از امام صادق  (ع) معنای آیه‌ <span class="aya" rel="6_91" data-words="16-19">قل من أنزل الکتاب</span>... <span class="aya" rel="6_91" data-words="28-33">تجعلونه قراطیس تبدونها و تخفون کثیرا</span> را پرسیدم. فرمود: یهودیها برخی از آیات تورات را اظهار می‌کردند، و برخی دیگر را کتمان می‌نمودند. </p> <p>و در روایت دیگری فرمود: تورات را در کاغذهایی می‌نوشتند و از آن هر چه می‌خواستند آشکار می‌نمودند و آنچه می‌خواستند پنهان می‌نمودند، سپس فرمود: آنچه که از آسمان نازل شده همه‌اش در نزد اهل علم است.<span class="footnote" rel="5" title="تفسیر عیاشی ج ۱ ص ۳۶۹ ح ۸۹-۵۹">*</span> مؤلف: مراد از <em>اهل علم</em> ائمه اهل بیت (ع) می‌باشند. </p> <p>در الدر المنثور در ذیل جمله‌ <span class="aya" rel="6_93" data-words="1-5">و من أظلم ممن افتری...</span> از مستدرک حاکم از شرحبیل بن سعد روایت کرده که گفت: این آیه در باره عبد اللَّه بن ابی سرح نازل شده، و این عبد اللَّه بعد از آنکه رسول خدا (ص) در سال فتح وارد مکه شد به عثمان برادر رضاعیش پناهنده شد، و عثمان او را در منزل خود پنهان نمود تا زمانی که رسول خدا  (ص) همه اهل مکه را امان داد او نیز از آن جناب امان خواسته از نهان‌گاه خود بیرون شد<span class="footnote" rel="6" title="الدر المنثور ج ۳ ص ۳۰">*</span>. </p> <p>و نیز در آن کتاب است که ابن جریر و ابو الشیخ از عکرمه روایت کرده‌اند که در ذیل             <code class="page" rel="7,421"/> آیه‌ <span class="aya" rel="6_93" data-words="1-3">و من أظلم...</span> گفته است: این آیه در باره مسیلمه کذاب و حرفهایی که به هم می‌بافت و بدان وسیله خود را از کاهنان قلمداد می‌کرد نازل شده. و در ذیل جمله‌ <span class="aya" rel="6_93" data-words="18-25">و من قال سأنزل مثل ما أنزل الله</span> گفته است: این جمله در حق عبد اللَّه بن سعد بن ابی سرح نازل شده که در ابتدا به اسلام گرویده بود و برای رسول خدا نویسندگی می‌کرد، و در نوشتن آیاتی که نازل می‌شد خیانت می‌نمود، مثلا <span class="aya" rel="2_209" data-words="11-12">عزیز حکیم</span> را <span class="aya" rel="2_173" data-words="28-29">غفور رحیم</span> نوشت و نوشته خود را بر مردم قرائت کرد. و اگر هم می‌گفتند آیه اینطور نیست، در جواب می‌گفت چه فرق می‌کند همه مثل هم است، و سرانجام از اسلام دست کشید و به قریش پیوست<span class="footnote" rel="1" title="الدر المنثور ج ۳ ص ۳۰">*</span>. </p> <p>مؤلف: این معنا به طریق دیگری نیز روایت شده است. </p> <h3> <span class="title" rel="6_93">روایاتی در مورد نزول آیه: <span class="aya" rel="6_93" data-words="1-7">و من أظلم ممن افتری علی الله...</span> در باره عبد اللَّه بن سعد بن ابی سرح</span> </h3> <p> و در تفسیر قمی می‌گوید: پدرم از صفوان از ابن مسکان از ابی بصیر از امام صادق  (ع) برایم روایت کرد که آن حضرت فرمود: عبد اللَّه بن سعد بن ابی سرح برادر رضاعی عثمان بود، بعد از هجرت رسول خدا (ص) به مدینه آمد و به اسلام گرویده، و چون خط خوبی داشت هر وقت آیه‌ای نازل می‌شد رسول خدا (ص) او را می‌خواست تا آن آیه را بنویسد، رسول خدا وقتی املا می‌فرمود و می‌گفت تا بنویسد و اللَّه سمیع بصیر <em>او می‌نوشت</em> سمیع علیم رسول خدا (ص) می‌گفت: و اللَّه بما تعملون خبیر <em>او به جای</em> خبیر <em>می‌نوشت</em> بصیر <em>و گاهی</em> تاء <em>را</em> یاء می‌نوشت، و رسول خدا (ص) می‌فرمود یکی است. </p> <p>عبد اللَّه بالأخره از دین اسلام برگشت و به مکه مراجعت نمود، و به قریش گفت: به خدا سوگند محمد نمی‌فهمد چه می‌گوید، من مثل او حرف می‌زدم چیزی نمی‌گفت، پس این آیه در حقش نازل شد: <span class="aya" rel="6_93" data-words="1-7">و من أظلم ممن افتری علی الله...</span>. </p> <p>بعد از فتح مکه رسول خدا دستور قتل او را صادر نمود و خونش را هدر کرد، عبد اللَّه ناگزیر دست به دامن برادرش عثمان شد، عثمان دست او را گرفته نزد رسول خدا  (ص) آورد، رسول خدا در آن موقع در مسجد بود. عثمان عرض کرد یا رسول اللَّه! این مرد را به من ببخش. حضرت ساکت شد و چیزی نگفت، مجددا عرض کرد: از جرم این مرد درگذر. حضرت فرمود: او را به تو بخشیدم. وقتی عثمان برمی‌گشت حضرت به اصحاب خود فرمود: مگر به شما نگفتم او را بکشید. مردی عرض کرد یا رسول اللَّه!من چشم به شما   <code class="page" rel="7,422"/> دوخته و منتظر اشاره شما بودم. حضرت فرمود: انبیا (ع) کسی را به اشاره نمی‌کشند. </p> <p>در نتیجه عبد اللَّه از آزاد شدگان رسول خدا است<span class="footnote" rel="1" title="تفسیر قمی ج ۱ ص ۲۱۰-۲۱۱">*</span>. </p> <p>مؤلف: این معنا در کافی<span class="footnote" rel="2" title="تفسیر عیاشی ج ۱ ص ۳۷۱ ح ۶۸">*</span>، تفسیر عیاشی<span class="footnote" rel="3" title="توحید صدوق ص ۱۱۲ ح ۱۰-۱۱">*</span> و مجمع البیان<span class="footnote" rel="4" title="تفسیر عیاشی ج ۱ ص ۳۷۱ ح ۶۹">*</span> به طرق دیگری از امام باقر و امام صادق (ع) نیز روایت شده. </p> <p>بعضی از مفسرین بعد از اینکه این داستان را از عکرمه و سدی نقل کرده‌اند حکم به بطلان هر دو روایت کرده و گفته‌اند: در هیچکدام از سوره‌های مکی عبارت‌ <span class="aya" rel="2_181" data-words="13-14">سمیع علیم</span> و یا <span class="aya" rel="4_26" data-words="16-17">علیم حکیم</span> و یا <span class="aya" rel="2_209" data-words="11-12">عزیز حکیم</span> نیامده مگر در سوره لقمان، و بنا بر روایت ابن عباس سوره لقمان هم بعد از سوره انعام نازل شده، و آن آیه‌ای که در این سوره با جمله‌ <span class="aya" rel="2_209" data-words="11-12">عزیز حکیم</span> ختم شده و همچنین دو آیه بعد از آن در مدینه نازل شده است چنان که در کتاب اتقان نیز به همین معنی اشاره شده است. </p> <p>مفسر مذکور بعد می‌گوید: و آنچه گفته‌اند که احتمال می‌رود این آیه در مدینه نازل شده باشد حاجتی به آن نمی‌باشد، روایت نیز صحیح نیست. </p> <p>و نیز می‌گوید: روایت شده که عبد اللَّه بن سعد بعد از آنکه از اسلام برگشت کارش طعن به قرآن و عیب‌جویی از آن بود، و بعید نیست که وی سخنانی را که در روایات از او نقل شده به عنوان دروغ و افترا گفته باشد زیرا سوره‌هایی که در ایام نویسندگی وی نازل شده در هیچکدام آن عباراتی که وی در آن تصرف کرده وجود ندارد. دیگر اینکه این شخص قبل از فتح مکه باز به اسلام برگشت، و اگر در قرآن تصرفی کرده و پیغمبر آن را امضا نموده بود و از این راه در باره نبوت آن جناب به شک می‌افتاد معنا نداشت که بار دیگر به اسلام برگردد<span class="footnote" rel="5" title="تفسیر المنار ج ۷ ص ۶۲۵">*</span>. </p> <p>خواننده محترم بخاطر دارد که روایات معتبری که از امام صادق و امام باقر  (ع) در این باره وارد شده صریح در این بود که داستان ابن ابی سرح در مدینه و بعد از هجرت اتفاق افتاده، نه در مکه، اخباری هم که از طرق اهل سنت و جماعت وارد شده بود اگر نگوییم که ظهور در وقوع این داستان در مدینه دارد صریح در اینکه این داستان در مکه واقع شده، نبود. و اما اینکه بعضی‌ها به روایت ابن عباس راجع به ترتیب نزول سوره‌ها استناد           <code class="page" rel="7,423"/> کرده‌اند، باید دانست که آن روایت از روایاتی که وی طرح نموده معتبرتر نیست. </p> <p>و اما اینکه گفته‌اند: عبد اللَّه قبل از سال فتح به طوع و رغبت مسلمان شده این نیز صحیح نیست، زیرا روایاتی که ما از طرق شیعه و سنی به نظر خواننده رساندیم گویای این مطلب بود که وی تا روز فتح مکه به اسلام برنگشته بود، و رسول خدا (ص) در روز فتح خونش را هدر کرده بودو به شفاعت عثمان از او صرفنظر نمود. </p> <p>در اینجا یک اشکال بر ظاهر روایات باقی می‌ماند، و آن این است که آیه شریفه‌ <span class="aya" rel="6_93" data-words="18-25">و من قال سأنزل مثل ما أنزل الله</span> با آنچه که در روایات است که عبد اللَّه گفته بود: فانا انزل مثل ما انزل اللَّه منطبق نیست. </p> <p>علاوه بر این، نازل شدن آیه‌ <span class="aya" rel="6_93" data-words="1-25">و من أظلم ممن افتری علی الله کذبا أو قال أوحی إلی و لم یوح إلیه شیء و من قال سأنزل مثل ما أنزل الله</span> در مدینه، با اتصال آن به آیه بعدیش نمی‌سازد، و در این صورت ناگزیریم بگوییم آیه بعدیش هم در مدینه نازل شده و حال آنکه در مدینه نازل نشده است. </p> <p>البته در این میان روایت دیگری هم هست که سبب نزول آیه را چیز دیگری می‌داند، و آن روایتی است که عبد بن حمید از عکرمه نقل کرده که گفت: بعد از آنکه سوره‌ <span class="aya" rel="77_1-2" data-words="1-5">و المرسلات عرفا، فالعاصفات عصفا</span> نازل گردید نضر که مردی از بنی عبد الدار بود در مقابل آیات این سوره گفت: و الطاحنات طحنا فالعاجنات عجنا و از این قبیل ترهات زیاد به هم بافت، خدای تعالی در باره‌اش این آیه را فرستاد: <span class="aya" rel="6_93" data-words="1-17">و من أظلم ممن افتری علی الله کذبا أو قال أوحی إلی و لم یوح إلیه شیء...</span><span class="footnote" rel="1" title="الدر المنثور ج ۳ ص ۳۰">*</span> و در تفسیر عیاشی از سلام از ابی جعفر (ع) روایت شده که در ذیل آیه <span class="aya" rel="6_93" data-words="40-43">الیوم تجزون عذاب الهون</span> فرمود: مراد از آن عطش روز قیامت است<span class="footnote" rel="2" title="کافی ج ۱ ص ۹۸ ح ۹">*</span>. </p> <p>مؤلف: این مضمون را از فضیل از امام صادق (ع) نیز روایت کرده، با این تفاوت که در آن کلمه <em>روز قیامت</em> نیامده است<span class="footnote" rel="3" title="آن کسی است که ملک آسمانها و زمین از آن او است -تا آنجا که می‌فرماید-و آفرید هر چیزی رای و تقدیر کرد آن را چه تقدیر کردنی سوره فرقان آیه ۲">*</span>. </p> <h3> <span class="title" rel="6_95 6_96 6_91 6_92 6_93 6_94 6_97 6_98 6_99 6_100 6_101 6_102 6_103 6_104 6_105">روایتی راجع به <em>طینت</em> آدمی</span> </h3> <p> و در کافی به سند خود از ابراهیم از امام صادق (ع) روایت کرده که فرمود: وقتی خدای عز و جل خواست آدم را بیافریند جبرئیل را در اولین ساعت از روز جمعه فرستاد و جبرئیل به قبضه دست راستش که همه مسافت بین آسمان دنیا و آسمان هفتم را قبضه می‌کرد     <code class="page" rel="7,424"/> از هر آسمانی کمی خاک برداشت و به قبضه دست چپش که تا زمین هفتم می‌رسید از هر زمین قبضه‌ای برداشت، آن گاه به امر پروردگار قبضه اولی را در دست راست و قبضه دومی را در دست چپ خود نگاهداشت، آن گاه آن گل را دو قسمت کرده قدری از زمین و قدری از آسمانها در هر قسمت ریخت (آنها را به هم بیامیخت). در آن موقع خدای تعالی به آن گلی که در دست راست او بود فرمود: رسولان، انبیا، اوصیا، صدیقان، مؤمنان و شهداء و هر آن کس که من کرامتش را بخواهم از تو خواهد بود، و آنچه را که فرمود واجب و حتمی شد. سپس به آن گلی که در دست چپ او بود فرمود جبارها، مشرکین، منافقین و شیطانها و هر که من خواری و بدبختیش را بخواهم از تو خواهد بود، و آنچه را که فرمود برای ایشان واجب و حتمی گردید. </p> <p><span class="phrase">آن گاه این دو طینت به هم آمیخته شدند، و مقصود از آیه شریفه‌ <span class="aya" rel="6_95" data-words="1-6">إن الله فالق الحب و النوی</span> هم همین جریان است، چون مراد از <em>حب</em> ، طینت مؤمن است که خداوند محبت خود را در آن جای داد، و مراد از <em rel="fa_6_95_6-6" data-sentence="245:179">نوی</em> ، طینت کافر است که از هر خیری دور است، و اگر طینت مذکور را نوی خواند برای همین است که این طینت از حق دور است، چون کلمه <em rel="fa_6_95_6-6" data-sentence="419:47">نوی</em> از ماده <em>نای</em> است که به معنای دوری است.</span> </p> <p>و همچنین آیه شریفه‌ <span class="aya" rel="6_95" data-words="7-15">یخرج الحی من المیت و مخرج المیت من الحی</span> نیز راجع به این مطلب است. و مقصود از <em>حی</em> مؤمنی است که از طینت کافر به وجود می‌آید، و مقصود از <em>میت</em> کافری است که از طینت مؤمن موجود می‌شود. و خلاصه اینکه، مراد از  <em>حی</em> مؤمن و مراد از <em>میت</em> کافر است. و همچنین آیه‌ <span class="aya" rel="6_122" data-words="1-6">أ و من کان میتا فأحییناه</span> که مقصود از مرگ، اختلاط طینت مؤمن با طینت کافر، و مقصود از زنده شدن، جدا شدن همان طینت است از آن طینت دیگر، آری خداوند مؤمن را در هنگام ولادت از ظلمت به سوی نور بیرون می‌آورد، و به همین نحو کافر را که در نور بود از نور به سوی ظلمت خارج می‌سازد. این است معنای آیه شریفه‌ <span class="aya" rel="36_70" data-words="1-9">لینذر من کان حیا و یحق القول علی الکافرین</span><span class="footnote" rel="1" title="کافی ج ۲ ص ۵-۶ ح ۷">*</span>. </p> <p>مؤلف: این روایت یکی از اخبار طینت است که به زودی در محل مناسبی بحث در پیرامون آن و همچنین اخبار مشابه آن خواهد آمد-ان شاء اللَّه-. و <span class="phrase">اینکه در این روایت <em>حب</em>  و <em rel="fa_6_95_6-6" data-sentence="34:142">نوی</em> به مؤمن و کافر تفسیر شده از باب تفسیر به باطن است، نه اینکه معنای ظاهری و لغوی این دو کلمه بوده باشد و این مطلب در روایات دیگری نیز آمده است.</span> </p> <p>و در تفسیر عیاشی در ذیل جمله‌ <span class="aya" rel="6_96" data-words="3-6">و جعل اللیل سکنا</span> از حسن بن علی بن بنت   <code class="page" rel="7,425"/> الیاس روایت کرده است که گفت: من از حضرت رضا (ع) شنیدم که می‌فرمود: خداوند شب را سکن قرار داد و زنان را هم سکن قرار داد، و به همین جهت همخوابگی با زنان و اطعام طعام در شب سنت شد<span class="footnote" rel="1" title="تفسیر عیاشی ج ۱ ص ۳۷۱ ح ۶۷">*</span>. </p> <p>و در همان کتاب از علی بن عقبه از پدرش از امام صادق (ع) روایت شده که فرمود: در شب، زفاف را انجام دهید، چون خداوند شب را سکن قرار داده، و در شبها در پی حوائج خود برنیایید<span class="footnote" rel="2" title="توحید صدوق">*</span>. </p> <h3> <span class="title" rel="6_98"><span class="phrase">روایاتی در باره <em rel="fa_6_98_8-8" data-sentence="16:31">مستقر</em> و <em rel="fa_6_98_10-10" data-sentence="73:13">مستودع</em> در آیه شریفه</span></span> </h3> <p> در کافی به سند خود از یونس از بعضی از شیعیان از حضرت ابی الحسن (ع) روایت کرده که فرمود: خداوند انبیاء را بر نبوت آفریده و آنان جز نبی نتوانند بود، و مؤمنین را هم بر ایمان آفریده، آنان نیز جز مؤمن نتوانند بود، به مردمی دیگر ایمان را به عاریت داده که اگر خواست تا به آخر برای ایشان باقی می‌گذارد و اگر نخواست از آنان می‌ستاند، و در این باره است که می‌فرماید: <span class="aya" rel="6_98" data-words="8-10">فمستقر و مستودع</span>. آن گاه فرمود: ایمان فلانی مستودع بود که خداوند وقتی دید که به ما دروغ بست از او بازگرفت<span class="footnote" rel="3" title="الدر المنثور ج ۳ ص ۳۹">*</span>. </p> <p><span class="phrase">مؤلف: در اینکه <em rel="fa_6_98_8-8" data-sentence="15:495">مستقر</em> و <em rel="fa_6_98_10-10" data-sentence="73:477">مستودع</em> دو قسم است روایات بسیاری در تفسیر عیاشی<span class="footnote" rel="4" title="آن کسی است که ملک آسمانها و زمین از آن او است -تا آنجا که می‌فرماید-و آفرید هر چیزی رای و تقدیر کرد آن را چه تقدیر کردنی سوره فرقان آیه ۲">*</span> و همچنین در تفسیر قمی<span class="footnote" rel="5" title="تفسیر قمی ج ۱ ص ۲۱۲">*</span> از ائمه (ع) نقل شده، و روایت بالا همه آنها را توجیه نموده و می‌فهماند که تفسیر <em rel="fa_6_98_8-8" data-sentence="525:69">مستقر</em> و <em rel="fa_6_98_10-10" data-sentence="583:51">مستودع</em> به این دو قسم ایمان از باب تطبیق کلی بر مصداق است.</span> </p> <p>و <span class="phrase">در تفسیر عیاشی از سعد بن سعید ابی الاصبغ روایت شده که گفت: من از امام صادق (ع) شنیدم‌که در تفسیر <em rel="fa_6_98_8-8" data-sentence="97:370">مستقر</em> و <em rel="fa_6_98_10-10" data-sentence="155:352">مستودع</em> می‌فرمود: <em rel="fa_6_98_8-8" data-sentence="225:327">مستقر</em> آن نطفه‌ای است که از اصلاب تا به رحم با داشتن ایمان رسیده باشد، و <em rel="fa_6_98_10-10" data-sentence="348:245">مستودع</em> آن نطفه‌ای است که هنوز در رحمی قرار نگرفته باشد، چون چنین نطفه‌ای معلوم نیست تا موقع قرار گرفتن در رحم ایمانش باقی بماند، ممکن است به خاطر بعضی از عوامل از او سلب شود...<span class="footnote" rel="6" title="تفسیر عیاشی ج ۱ ص ۳۷۱ ح ۷۱">*</span>.</span> </p> <p>و نیز در همان کتاب از سدیر روایت شده که گفت: در حضور حضرت ابا جعفر             <code class="page" rel="7,426"/> (ع) بودم، حمران از آن جناب از معنای‌ <span class="aya" rel="6_101" data-words="1-4">بدیع السماوات و الأرض</span> پرسید، حضرت در جوابش فرمود: خداوند تمام اشیا را به علم خود ابتکار کرد، نه اینکه الگوی آنها را از موجوداتی مثل آنها برداشته باشد، آسمانها و زمینها را آفرید در حالی که قبلا هیچ آسمان و زمینی نبود. </p> <p>مگر نشنیدی که خودش می‌فرماید: <span class="aya" rel="11_7" data-words="11-15">و کان عرشه علی الماء</span><span class="footnote" rel="1" title="تفسیر عیاشی ج ۱ ص ۳۷۳ ح ۷۷">*</span>. </p> <h3> <span class="title" rel="6_103">چند روایت در مورد دیده نشدن خدای تعالی به چشم‌ <span class="aya" rel="6_103" data-words="1-3">لا تدرکه الأبصار</span> </span> </h3> <p> و در کافی به سند خود از عبد اللَّه بن سنان از امام صادق (ع) روایت کرده که در ذیل آیه‌ <span class="aya" rel="6_103" data-words="1-3">لا تدرکه الأبصار</span> فرمود. <span class="phrase">مقصود از <em rel="fa_6_103_2-3" data-sentence="9:317">درک ابصار</em> احاطه اوهام است، مگر نمی‌بینی که در جمله‌ <span class="aya" rel="6_104" data-words="1-5">قد جاءکم بصائر من ربکم</span> نیز معنای لغوی <em>بصائر</em> دیدن به چشم و همچنین در <span class="aya" rel="6_104" data-words="9-12">و من عمی فعلیها</span> کوری چشم اراده نشده، آری، در همه این موارد مقصود از بصیرت احاطه وهم است.</span> عرب هم این کلمه را به همین معنا استعمال می‌کند، مثلا می‌گوید: فلانی بصیر به شعر و فلانی بصیر به فقه است و فلانی در شناختن پول‌ها بصیرت دارد و فلانی بصیر به انواع لباسها و پارچه‌ها است. وقتی در بشر صحیح باشد که این کلمه به معنای احاطه استعمال شود در خدای تعالی چگونه صحیح نباشد و حال آنکه خداوند بزرگتر از آن است که به چشم‌ها دیده شود<span class="footnote" rel="2" title="الدر المنثور ج ۳ ص ۳۹">*</span>. </p> <p>مؤلف: این روایت را مرحوم صدوق به سند دیگری از آن جناب و همچنین به سندی که به ابی هاشم جعفری دارد از حضرت رضا (ع) روایت کرده<span class="footnote" rel="3" title="تفسیر عیاشی ج ۱ ص ۳۷۰ ح ۶۲-۶۳">*</span>. </p> <p>و نیز در کافی به سند خود از صفوان بن یحیی روایت کرده که گفت: ابو قره محدث از من تقاضا کرد که او را به خدمت حضرت رضا (ع) ببرم، من از آن حضرت جهت وی اذن خواستم، اذن دادند. به اتفاق شرفیاب شدیم. ابو قره از حلال و حرام و سایر احکام دین مسائل زیادی پرسید تا آنکه به مساله توحید رسید، پرسید: روایتی در دست ما هست که می‌گوید: خداوند رؤیت و کلام خود را بین دو پیغمبر تقسیم نموده کلام خود را به موسی بن عمران و رؤیتش را به محمد (ص) اختصاص داد. </p> <p>امام (ع) فرمود: چه کسی بود که از ناحیه خداوند به جن و انس تبلیغ می‌کرد که: <span class="aya" rel="6_103" data-words="1-3">لا تدرکه الأبصار</span>، <span class="aya" rel="20_110" data-words="9-12">لا یحیطون به علما</span>، <span class="aya" rel="42_11" data-words="16-18">لیس کمثله شیء</span> آیا محمد نبود؟. </p> <p>ابو قره عرض کرد چرا او بود. امام فرمود: چطور ممکن است کسی خود را به جهانیان       <code class="page" rel="7,427"/> چنین معرفی کند که از ناحیه خداوند آمده، تا بشر را به امر خداوند به سوی او دعوت نماید، و در باره خدای تعالی بگوید: چشمها او را نمی‌بینند، و علم بشر به او احاطه نمی‌یابد، و چیزی مثل او وجود ندارد آن گاه همین شخص بگوید: من خدا را به چشم خود دیده‌ام، و به علم خود به وی احاطه یافته‌ام و او را در صورت، مثل بشر دیدم؟ آیا شرم نمی‌کنید؟ زنادقه هم نتوانستند به خداوند چنین نسبت‌های ناروایی بدهند و بگویند از طرف خداوند آمده آن گاه حرفهایی بزنند که انکار وجود خدا را برساند. </p> <p>ابو قره در اینجا به عرض ایشان رسانید که خود خدای تعالی دیده شدن خود را در کلام خود خاطرنشان ساخته و فرموده است: <span class="aya" rel="53_13" data-words="1-5">و لقد رآه نزلة أخری</span>. امام (ع) فرمود: این آیه دنباله‌ای دارد که معنای آن را روشن می‌سازد، و آن این است که می‌فرماید: <span class="aya" rel="53_11" data-words="1-5">ما کذب الفؤاد ما رأی</span> یعنی قلب و دل محمد (ص) تکذیب نکرد آنچه را که او به چشمان خود دید، <span class="aya" rel="53_18" data-words="1-6">لقد رأی من آیات ربه الکبری</span> او از آیات بزرگ پروردگار خود چیزهایی دید، پس بطوری که می‌بینی دنباله آیه مورد سؤال تو مقصود از ما رای-آنچه را که دیده بود  بیان نموده و معلوم کرد که مقصود از آن آیات خدا بود نه خود خدا، اگر مقصود دیدن خود خدا بود معنا نداشت در جای دیگر بفرماید: <span class="aya" rel="20_110" data-words="8-12">و لا یحیطون به علما</span> برای اینکه وقتی چشم خدا را ببیند قهرا انسان احاطه علمی نیز به او پیدا می‌کند. </p> <p>ابو قره عرض کرد: بنا بر این شما می‌خواهید روایات مذکور را تکذیب کنید. حضرت فرمود: آری، وقتی روایتی مخالف با قرآن باشد من آن روایت را تکذیب می‌کنم، علاوه بر اینکه روایت مورد سؤال تو مخالف با اجماع مسلمین هم هست، چون همه مسلمین اجماع دارند بر اینکه خداوند محاط علم کسی واقع نمی‌شود، و چشم‌ها او را نمی‌بیند، و چیزی شبیه و مانند او نیست.<span class="footnote" rel="1" title="کافی ج ۱ ص ۹۵ ح ۲">*</span> مؤلف: این مضمون در اخبار دیگری که از ائمه هدی (ع) روایت شده نیز آمده است، البته روایات دیگری هم هست که مساله رؤیت را به معنای دقیقتر دیگری که لایق ساحت قدس خدای تعالی است اثبات می‌کند، و ما آن روایات را به زودی در تفسیر سوره اعراف ایراد خواهیم نمود-ان شاء اللَّه-. و اگر می‌بینید که امام (ع) در روایت بالا مساله رؤیت را شدیدا انکار نموده برای این است که مشهور در افواه مردم آن روز رؤیت جسمانی بود، آنهایی که رؤیت را اثبات می‌کردند رؤیت به چشم سر را می‌گفتند که صریح   <code class="page" rel="7,428"/> عقل و نص کتاب آن را نفی می‌کند. مثلا از عکرمه از ابن عباس روایت می‌کردند که وی گفته است رسول خدا (ص) پروردگار خود را دید، و وقتی از عکرمه پرسیدند چطور ممکن است کسی خدا را ببیند و حال آنکه خودش فرموده: <span class="aya" rel="6_103" data-words="1-3">لا تدرکه الأبصار</span>، در جواب گفته است: آیا اگر کسی بگوید تو آسمان را می‌بینی دروغ گفته؟ گفت نه راست است. </p> <p>گفت: صحیح است گفته شود تو آسمان را می‌بینی و حال آنکه تو همه آن را نمی‌بینی، معنای آیه هم این است که چشم ما همه جای خداوند را نمی‌بیند<span class="footnote" rel="1" title="الدر المنثور ج ۳ ص ۳۷">*</span>. </p> <p>و معلوم است که از این روایت و روایات بسیاری دیگر که ادله قائلین به رؤیت است به خوبی برمی‌آید که آنان قائل به رؤیت جسمانی بودند. </p> <p>در اینجا باید به عکرمه گفت اگر مراد از <span class="aya" rel="6_103" data-words="1-3">لا تدرکه الأبصار</span> این باشد که کسی به تمام جهات و جوانب خداوند احاطه پیدا نمی‌کند، این مساله اختصاصی به خداوند ندارد؟ چون همه موجودات از انسان و حیوان و سایر اجسام زمینی و اجرام آسمانی همینطورند، زیرا هیچ موجود مادی نیست مگر اینکه دارای سطوح متعدد است، و در علم <em>مناظر و مرایا</em> که همان قوانین و قواعد مربوط به چشم و عمل آن است مسلم شده است که حس باصره جز یک طرف جسم را که مقابل با آن است، و شعاعی بین آن و بین جسم در دوران است نمی‌بیند، مثلا وقتی ما انسانی را می‌بینیم، از تمام سطوح و جوانب او که عبارتند از پشت و رو، راست و چپ، و بالا و پایین تنها آن مقدار به چشم ما می‌خورد که در مقابل ما قرار دارد، و محال است که در یک نظر تمامی سطح‌هایی که محیط به او است در باصره ما قرار گیرد. پس اگر مراد از اینکه فرمود: دیده‌ها او را نمی‌بیند ندیدن به این معنا باشد در این صورت کلام بی معنایی خواهد بود. </p> <p>مرحوم شیخ صدوق در کتاب توحید به سند خود از اسماعیل بن فضل روایت کرده که گفت: از امام صادق (ع) پرسیدم آیا خدای تعالی در روز قیامت دیده می‌شود یا خیر؟ حضرت فرمود: خداوند منزه‌و بزرگتر از این حرف‌ها است، ای ابن الفضل!چشمها نمی‌بینند جز چیزهایی را که دارای رنگ و کیفیت باشد، و خدا خود آفریننده رنگ‌ها و کیفیت‌ها است<span class="footnote" rel="2" title="تفسیر عیاشی ج ۱ ص ۳۷۰ ح ۶۲-۶۳">*</span>. </p> 
