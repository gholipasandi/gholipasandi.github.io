<h2 class="sura">ادامه سوره مائده</h2><h3 class="ayas">سوره المائدة آیه‌های ۵۵ تا ۵۶</h3><code class="section" rel="5_55-56"/><h3>ترجمه آیات</h3> <p> <span class="trans" rel="5_55">جز این نیست که ولی شما خداست و رسول او و آنان که ایمان آورده‌اند، همان ایمان آورندگانی که اقامه نماز و ادای زکات می‌کنند در حالی که در رکوع نمازند.  «۵۵» </span><span class="trans" rel="5_56">و کسی که خدا و رسولش و این مؤمنین را دوست بدارد در حزب خدا که البته سرانجام غلبه با آنها است وارد شده است «۵۶» </span></p>   <h3>بیان آیات</h3> <h3> <span class="title" rel="5_55 5_56">اثبات اینکه این دو آیه شریفه در باره امام علی (ع) نازل شده و متضمن تنصیص بر ولایت و خلافت آن حضرت می‌باشد</span> </h3> <p> این دو آیه شریفه همانطوری که می‌بینید ما بین آیاتی قرار دارند که مضمون آنها نهی از ولایت اهل کتاب و کفار است، به همین جهت بعضی از مفسرین اهل سنت خواسته‌اند این دو آیه را با آیات قبل و بعدش در سیاق شرکت داده و بگویند همه اینها در صدد بیان یکی از وظائف مسلمین‌اند، و آن وظیفه عبارتست از اینکه مسلمین باید دست از یاری یهود و نصارا و کفار بردارند، و منحصرا خدا و رسول و مؤمنین را یاری کنند، البته مؤمنینی که نماز بپا می‌دارند و در حال رکوع زکات می‌دهند، نه هر کس که در سلک اسلام در آمده باشد، پس منافقینی را<code class="page" rel="6,4"/> که در دل کافرند نیز مانند کفار نباید یاری نمود. </p> <p>خلاصه کلام مفسرین نامبرده اینست که ولایت در این دو آیه به همان معنا است که در آیات زیر به آن معنا است‌ <span class="aya" rel="3_68" data-words="13-16">و الله ولی المؤمنین</span> و <span class="aya" rel="33_6" data-words="1-5">النبی أولی بالمؤمنین من أنفسهم</span> و نیز این آیات که ولایت را به مؤمنین اطلاق کرده‌ <span class="aya" rel="8_72" data-words="19-22">أولئک بعضهم أولیاء بعض</span> و <span class="aya" rel="9_71" data-words="1-13">و المؤمنون و المؤمنات بعضهم أولیاء بعض یأمرون بالمعروف و ینهون عن المنکر</span> همانطوری که در این آیات ولایت بمعنای نصرت است در دو آیه مورد بحث هم به همان معنا است، پس مدعای امامیه که می‌گویند این آیه در شان امام علی بن ابی طالب (ع) و در تنصیص ولایت و خلافت آن جناب است، زیرا تنها اوست که در حال رکوع انگشتر خود را به سائل داد، مدعایی است بدون دلیل، آن گاه از این مفسرین سؤال شده است پس جمله حالیه‌ <span class="aya" rel="5_55" data-words="15-17">و هم راکعون</span> در این بین یعنی در دنبال جمله‌ <span class="aya" rel="5_55" data-words="12-14">و یؤتون الزکاة</span> چکاره است؟ اگر شان نزول آیه، امام  (ع) نباشد، چنانچه امامیه می‌گویند جمله: در حالی که آنها در رکوعند چه معنا دارد؟ در پاسخ گفته‌اند در اینجا معنای حقیقی رکوع مراد نیست بلکه مراد معنای مجازی آن یعنی‌ خضوع در برابر عظمت پروردگار یا خضوعی است که از جهت فقر یا از جهات دیگر در نهاد آدمی پدید می‌آید، و معنای آیه اینست که: اولیا و یاوران شما یهود و نصارا و منافقین نیستند، بلکه اولیا و یاوران شما خدا و رسول اویند و آن مؤمنین که نماز بپا می‌دارند و زکات می‌دهند و در همه این احوال خاضعند، یا آنهایی که زکات می‌دهند در حالی که خود فقیر و تنگدستند<span class="footnote" rel="1" title="تفسیر المنار ج ۶ ص ۴۴۱-۴۴۲ و تفسیر فخر رازی ج ۱۲ ص ۲۵">*</span>، لیکن دقت در اطراف این آیه و آیات قبل و بعدش و نیز دقت در باره تمامی این سوره، ما را به خلاف آنچه این مفسرین ادعا کرده‌اند و آن جوابی که از اشکال داده‌اند رهبری می‌کند، و نخستین شاهد بر فساد ادعایشان بر اینکه ولایت به معنای نصرت است همانا استدلال خود آنان است به وحدت سیاق و به اینکه همه این آیات که یکی پس از دیگری قرار گرفته‌اند در مقام بیان این جهتند که چه کسانی را باید یاری کرد و چه کسانی را نباید، زیرا درست است که این سوره در اواخر عمر رسول خدا (ص) در حجة الوداع نازل شده و لیکن نه تمامی آن، بلکه بطور مسلم پاره‌ای از آیات آن به شهادت مضامین آنها، و روایاتی که در شان نزولشان وارد شده است قبل از حجة الوداع نازل شده است. </p> <p>بنا بر این صرف اینکه فعلا این آیات یکی پس از دیگری قرار گرفته‌اند دلالت بر   <code class="page" rel="6,5"/> وحدت سیاق آنها ندارد، کما اینکه صرف وجود مناسبت بین آنها نیز دلالت ندارد بر اینکه آیات این سوره همه به همین ترتیب فعلی نازل شده است. </p> <p>دومین شاهد بر فساد آن، تفاوت آیات قبل و بعد این آیه است از جهت مضمون، زیرا در آیه‌ <span class="aya" rel="5_51" data-words="1-13">یا أیها الذین آمنوا لا تتخذوا الیهود و النصاری أولیاء بعضهم أولیاء بعض...</span><span class="footnote" rel="1" title="ای کسانی که ایمان آوردید!یهود و نصارا را دوستان خود قرار مدهید، چه آنها خود دوستان یکدیگرند سوره مائده آیه ۵۱">*</span> تنها مؤمنین را از ولایت کفار نهی می‌کند و منافقین را که در دل کافرند به این رذیله که در کمک کفار و جانبداری آنان سبقت می‌جویند سرزنش می‌نماید، بدون اینکه کلام مرتبط الخطاب به کفار شود و روی سخن متوجه کفار گردد، بخلاف آیات بعد که پس از نهی مسلمین از ولایت کفار دستور می‌دهد که رسول خدا (ص) مطلب را به گوش کفار برساند و اعمال زشت آنان را که همان سخریه و استهزاست، و معایب درونیشان را که همان نفاق است گوشزد شان سازد، پس آیات قبل، غرضی را بیان می‌کنند و آیات بعد، غرض دیگری را ایفا می‌نمایند با این حال چگونه بین این دو دسته آیات وحدت سیاق هست؟ !. </p> <h3> <span class="title" rel="5_55 5_56">مراد از <em>ولی</em> در آیه شریفه ناصر نیست بلکه ولایت به معنای محبت و دوستی است</span> </h3> <p> سومین دلیل بر فساد آن همان مطلبی است که ما در بحثی که سابق در ذیل آیات "56 <em>و</em> 57 <em>و</em> 58 <em>و</em> 59"همین سوره از نظر خوانندگان گذراندیم، گفتیم، و آن این بود که: کلمه ولایت در این آیات نمی‌شود به معنای نصرت باشد. زیرا با سیاق آنها و خصوصیاتی که در آن آیات است مخصوصا جمله‌ <span class="aya" rel="5_51" data-words="11-13">بعضهم أولیاء بعض</span> -آنها خود اولیای یکدیگرند <em>و جمله</em> <span class="aya" rel="5_51" data-words="14-19">و من یتولهم منکم فإنه منهم</span> -و هر که از شما ولایت آنها را داشته باشد از آنها خواهد بود سازگار و مناسب نیست، چون که ولایت به معنای نصرت عقد و قراردادی بوده که بین دو قبیله با شرایط خاصی منعقد می‌شده، و این عقد باعث نمی‌شده که این دو قبیله یکی شوند، و از عادات و رسوم و عقاید مخصوص به خود چشم بپوشند و تابع دیگری گردند، و حال آنکه در این آیه ولایت، امری است که عقد آن باعث پیوستن یکی به دیگری است، چون می‌فرماید: و هر که از شما ولایت آنان را دارا باشد از ایشان خواهد بود، و نیز اگر ولایت در اینجا به معنای نصرت بود معنا نداشت علت نهی از نصرت کفار را چنین معنا کند که چون قوم فلانی (کفار) یار و مددکار یکدیگرند، بخلاف اینکه اگر ولایت به معنای محبت باشد که در آن صورت این تعلیل بسیار بجا و موجه خواهد بود، زیرا مودت مربوط به جان و دل آدمی است و باعث امتزاج و اختلاط روحی بین دو طایفه می‌شود، و تاثیر این اختلاط در تغییر سنن قومی و   <code class="page" rel="6,6"/> اغماض از خصائص ملی پر واضح است. </p> <p>پس صحیح است گفته شود: فلان ملت و قوم را دوست نداشته باشید تا رذائل و معایبی که در آنها است در شما رخنه نکند و شما به آنان ملحق و از آنان نشوید، آنان وصله همرنگ هم، و دوست همند، از همه اینها گذشته معنا ندارد رسول خدا (ص) ولی به معنای یاور مؤمنین باشد، برای اینکه یا مردم یاور اویند یا او و مردم یاور دینند و یا خداوند یاور او و مردم دیندار است، همه این اطلاقات صحیح است، اما گفتن اینکه او یاور مؤمنین است صحیح نیست. </p> <p>توضیح اینکه این مفسرین که می‌گویند <em>ولی</em> در آیه مورد بحث به معنای ناصر است، لا بد مرادشان از نصرت، نصرت در دین است که خدا هم آن را مورد اعتنا قرار داده و در بسیاری از آیات از آن یاد کرده، و چون می‌توان دین را هم برای خدا دانست و هم گفت دین برای خدا و رسول (ص) است و هم گفت دین برای رسول خدا و مؤمنین است به سه اعتبار همچنین می‌توان یاری دین را هم یاری خدا دانست، چون پروردگار متعال شارع دین است کما اینکه در چند جای قرآن این اطلاق را کرده و فرموده: <span class="aya" rel="61_14" data-words="18-22">قال الحواریون نحن أنصار الله</span><span class="footnote" rel="1" title="سوره صف آیه ۱۴">*</span> و نیز فرموده: <span class="aya" rel="47_7" data-words="5-8">إن تنصروا الله ینصرکم</span><span class="footnote" rel="2" title="سوره محمد آیه ۷">*</span> و فرموده: <span class="aya" rel="3_81" data-words="1-6">و إذ أخذ الله میثاق النبیین</span> تا آنجا که می‌فرماید: <span class="aya" rel="3_81" data-words="19-22">لتؤمنن به و لتنصرنه</span><span class="footnote" rel="3" title="سوره آل عمران آیه ۸۱">*</span> و همچنین در آیات زیاد دیگری این اطلاق بچشم می‌خورد. </p> <p>و صحیح است گفته شود: دین برای خدا و هم برای رسول خدا (ص) است، چون خداوند شارع دین و رسول خدا (ص) هادی و داعی بسوی آن و مبلغ آنست، و به این اعتبار مردم را به یاری دین دعوت و یا مؤمنین را با نصرت می‌ستاید به اینکه خدا و رسول را یاری می‌دهند کما اینکه در قرآن می‌فرماید: <span class="aya" rel="7_157" data-words="40-43">و عزروه و نصروه</span><span class="footnote" rel="4" title="سوره اعراف آیه ۱۵۷">*</span> و می‌فرماید: <span class="aya" rel="59_8" data-words="15-19">و ینصرون الله و رسوله</span><span class="footnote" rel="5" title="سوره حشر آیه ۸">*</span> و نیز می‌فرماید: <span class="aya" rel="8_72" data-words="14-18">و الذین آووا و نصروا</span><span class="footnote" rel="6" title="سوره انفال آیه ۷۲">*</span> و هم یاری دین را یاری رسول (ص) و مؤمنین شمرده و فرموده: خدا یاور رسول و مؤمنین است، کما اینکه             <code class="page" rel="6,7"/> در قرآن می‌فرماید: <span class="aya" rel="22_40" data-words="33-37">و لینصرن الله من ینصره</span><span class="footnote" rel="1" title="سوره حج آیه ۴۰">*</span> و نیز می‌فرماید: <span class="aya" rel="40_51" data-words="1-13">إنا لننصر رسلنا و الذین آمنوا فی الحیاة الدنیا و یوم یقوم الأشهاد</span><span class="footnote" rel="2" title="سوره غافر آیه ۵۱">*</span> و نیز می‌فرماید: <span class="aya" rel="30_47" data-words="15-20">و کان حقا علینا نصر المؤمنین</span><span class="footnote" rel="3" title="سوره روم آیه ۴۷">*</span> و لیکن بهیچ اعتبار نمی‌توان دین را فقط برای مؤمنین دانست و رسول خدا  (ص) را از دین بیگانه شمرد، آن گاه گفت رسول خدا یاور مؤمنین است، برای اینکه هیچ کرامت و مزیت دینی نیست مگر اینکه عالیترین مرتبه آن در رسول خدا  (ص) است و او را سهم وافری از این مزیت است، لذا در هیچ جای قرآن رسول اللَّه (ص) را یاور مؤمنین نخوانده. </p> <p>آری کلام الهی ساحتش منزه‌تر از آنست که نسبت به احترامات لازم الرعایه آن جناب کوتاهی و مسامحه بورزد، و این خود قوی‌ترین دلیل است بر اینکه هر جا در قرآن ولایت را به پیغمبر (ص) نسبت داده است مقصود از آن ولایت در تصرف یا محبت است مانند آیه شریفه: <span class="aya" rel="33_6" data-words="1-5">النبی أولی بالمؤمنین من أنفسهم</span><span class="footnote" rel="4" title="سوره احزاب آیه ۶">*</span> و آیه‌ <span class="aya" rel="5_55" data-words="1-8">إنما ولیکم الله و رسوله و الذین آمنوا...</span> چون در این دو آیه روی سخن با مؤمنین است و معنا ندارد رسول خدا (ص) یاور آنها باشد چنان که مفصلا بیان کردیم. </p> <p>پس معلوم شد که این دو آیه مورد بحث در سیاق، با آیات سابق خود شرکت ندارند و لو اینکه فرض هم بکنیم که ولایت به معنای نصرت است، و نباید فریب جمله آخر آیه یعنی: <span class="aya" rel="5_56" data-words="10-14">فإن حزب الله هم الغالبون</span> را خورد و خیال کرد که این جمله تنها مناسب با ولایت به معنای نصرت است. زیرا این جمله با معانی دیگر ولایت یعنی تصرف و محبت نیز مناسبت دارد، برای اینکه غلبه دینی و انتشار دین خدا در همه عالم که یگانه هدف اهل دین است محتاج است به اینکه اهل دین به هر وسیله شده به خدا و رسول متصل و مربوط شوند، چه اینکه این اتصال به نصرت خدا و رسول باشد و یا به قبول تصرفاتشان و یا به محبت و دوست داشتنشان، پس جمله آخر آیه با هر سه معنا سازگاری دارد، و خدای تعالی در چند جا وعده صریح داده و به همه گوشزد کرده که بزودی این غلبه دین اسلام بر سایر ادیان محقق می‌شود و فرموده: <span class="aya" rel="58_21" data-words="1-6">کتب الله لأغلبن أنا و رسلی</span><span class="footnote" rel="5" title="نوشته است خدا که محققا من و فرستادگانم به زودی پیروز خواهیم شد سوره مجادله آیه ۲۱">*</span> و نیز فرموده: <span class="aya" rel="37_171-173" data-words="1-14">و لقد سبقت کلمتنا لعبادنا المرسلین.، إنهم لهم المنصورون، و إن جندنا لهم الغالبون</span>           <code class="page" rel="6,8"/><span class="footnote" rel="1" title="بی تردید ما این فرمان را به نفع بندگان مرسل خود صادر کرده‌ایم که آنانند که یاری خواهند شد و لشکریان ما هستند که پیروز خواهند شد سوره صافات آیه ۱۷۳">*</span>. </p> <p>و علاوه بر همه وجوهی که گفته شد روایات بسیاری از طریق امامیه و هم از طریق خود اهل سنت هست که همه دلالت دارند بر اینکه این دو آیه در شان علی بن ابی طالب  (ع) وقتی که در نماز انگشتر خود را صدقه داد نازل شده است، بنا بر این، این دو آیه متضمن حکم خاصی هستند و شامل عموم مردم نیستند. </p> <p>و ما بزودی در بحث روایتی آینده خود بیشتر آن روایات را نقل خواهیم کرد  (ان شاء اللَّه تعالی) و اگر صحیح باشد از این همه روایاتی که در باره شان نزول این دو آیه وارد شده چشم‌پوشی شود و این همه ادله ماثوره نادیده گرفته شود باید بطور کلی از تفسیر قرآن چشم پوشید، چون وقتی به اینهمه روایات اطمینان پیدا نکنیم، چگونه می‌توانیم به یک یا دو روایتی که در تفسیر یک یک آیات وارد شده است وثوق و اطمینان پیدا کنیم، پس با این همه وجوهی که ذکر شد دیگر جایی برای این حرف نمی‌ماند که بگوییم مضمون این دو آیه عام و شامل همه مؤمنین و ولایت بعضی نسبت به بعض دیگر است. </p> <h3> <span class="title" rel="5_55">اشکالات بعضی مفسرین معاند بر دلالت آیات شریفه: <span class="aya" rel="5_55" data-words="1-3">إنما ولیکم الله...</span> بر ولایت امیر المؤمنین (ع) و رد آن اشکالات</span> </h3> <p> البته باید این را هم بگویم که مفسرین نامبرده برای اینکه دو آیه مورد بحث را از اینکه راجع به علی (ع) باشد برگردانند و بگویند راجع به همه مؤمنین است ناگزیر شده‌اند در روایات مزبوره مناقشه کرده و در هر کدام به وجهی خرده‌گیری کنند لیکن ما با رعایت ادب به آقایان می‌گوییم: سزاوار نبود در این همه روایات اشکال کنند، زیرا اگر انسان دچار عناد و مبتلا به لجاج نباشد روایات اینقدر هست که اطمینان آور باشد دیگر با امثال اشکالات زیر در مقام خرده گیری و تضعیف آنان بر نمی‌آید. و اما اشکالاتی که بر روایات وارد کرده‌اند: اول-همان حرفی است که سابقا هم به آن اشاره شد و آن اینکه ولایت در آیات مورد بحث و قبل و بعدش ظهور در معنای نصرت دارد و این روایات از نظر مخالفتش با این ظهور مخدوش است. </p> <p>دوم-اینکه لازمه این روایات که می‌گویند ولایت به معنای تصرف است، اینست که آیه با اینکه دارد: <span class="aya" rel="5_55" data-words="9-11">الذین یقیمون الصلاة</span> -آنان که نماز را به پای می‌دارند مع ذلک بگوییم آیه در شان علی است و بس و حال آنکه آن جناب یک نفر است و به یک نفر گفته نمی‌شود: آنان که. </p> <p>   <code class="page" rel="6,9"/> سوم-اینکه لازمه این روایات اینست که مقصود از زکاتی که در آیه است صدقه باشد و حال آنکه دیده نشده صدقه را زکات گفته باشند. </p> <p>مفسرین نامبرده بعد از این سه اشکال گفته‌اند پس متعین اینست که بگوییم این دو آیه مربوط به شخص معینی نیستند بلکه عام و شامل همه مؤمنین و کانه در این مقامند که نکته‌ای نظیر قصر قلب<span class="footnote" rel="1" title="قصر قلب عبارتست از تخطئه کسی که عکس گفته ما را معتقد است، مثلا در برابر گفته ما که:  زید نیست مگر قائم او معتقد است علاوه بر اینکه زید ایستاده نیست بلکه بر عکس نشسته است و همچنین عکس گفته ما که: شاعر نیست مگر زید او معتقد است بر اینکه زید که شاعر نیست هیچ بر عکس عمرو شاعر است">*</span> یا قصر افراد<span class="footnote" rel="2" title="قصر افراد عبارتست از تخطئه کسی که معتقد است دو صفت یا بیشتر در موصوف واحدی شرکت دارند و یا دو موصوف و بیشتر در صفت واحدی شریکند، نظیر گفتن: زید نیست مگر کاتب علیه کسی که معتقد است: زید هم کاتب است و هم شاعر و نیز نظیر گفتن: کاتبی نیست مگر زید علیه کسی که معتقد شده است هم زید و هم عمرو هر دو در کتابت شرکت دارند">*</span> افاده کنند چه منافقین بسیار علاقمند به ولایت کفار و دوستی با آنان بودند و به همه مسلمین اصرار داشتند که آنان را دوست بدارند. خدای تعالی مؤمنین را از دوستی با کفار نهی نمود، و فرمود: اولیای شما کفار و منافقین نیستند، بلکه خدا و رسول و مؤمنین حقیقی‌اند. باقی می‌ماند جمله حالیه‌ <span class="aya" rel="5_55" data-words="15-17">و هم راکعون</span>، راجع به آنهم می‌توانیم بگوییم مراد از رکوع در خصوص این آیه به معنای مجازی آن یعنی خضوع و فقر و افتاده حالی است. </p> <p>این بود توجیهاتی که مفسرین عامه در باره این دو آیه کرده‌اند<span class="footnote" rel="3" title="تفسیر فخر رازی ج ۱۲ ص ۳۱-۲۵">*</span>. </p> <p>و لیکن دقت در این آیات و نظائر آن بطلان و سقوط این توجیهات را از درجه اعتبار و اعتنا روشن می‌سازد. اما اینکه گفتند آیه در سیاق آیاتی قرار دارد که ولایت در آنها به معنای نصرت است جوابش را سابقا دادیم و باز تکرار می‌کنیم که آیات اصلا چنین سیاقی ندارند و به فرض اینکه آیات سابق دارای چنین سیاقی باشند این دلیل نمی‌شود بر اینکه در این آیات هم به همان معنا است. </p> <p>و اما اشکالی که در کلمه <em>الذین</em> کردند جواب آن را هم در جلد سوم همین کتاب در ذیل آیه مباهله مفصلا داده‌ایم و گفته‌ایم: فرق است بین اینکه لفظ جمع را اطلاق کنند و واحد را اراده کنند، در حقیقت لفظ جمع را در واحد استعمال کنند و بین اینکه قانونی کلی و عمومی بگذرانند و از آن بطور عموم خبر دهند در صورتی که مشمول آن قانون جز یک نفر کسی       <code class="page" rel="6,10"/> نباشد و جز بر یک نفر منطبق نشود. و آن نحوه اطلاقی که در عرف سابقه ندارد نحوه اولی است نه دومی، برای اینکه از قبیل دومی در عرف بسیار است، و ای کاش می‌فهمیدیم مفسرین مزبور در این آیه: <span class="aya" rel="60_1" data-words="1-13">یا أیها الذین آمنوا لا تتخذوا عدوی و عدوکم أولیاء تلقون إلیهم بالمودة</span>  تا آنجا که می‌فرماید <span class="aya" rel="60_1" data-words="38-40">تسرون إلیهم بالمودة</span><span class="footnote" rel="1" title="ای کسانی که ایمان آوردید دشمنان من و خود را دوستان خود مگیرید و از راه دوستی اسرار خود را در دسترسشان قرار ندهید چه آنها بدینی که از ناحیه حق شما را آمده است کفر ورزیده‌اند اینها رسول اللَّه  (ص) و شما را به جرم اینکه به اللَّه تعالی که پروردگار شما است ایمان آورده‌اید از خانه و زندگی بطرف میدانهای جنگ کشانیده‌اند، اگر خروج شما به منظور جهاد و طلب رضایت من بوده چگونه ممکن است محرمانه رابطه دوستی با آنان داشته باشید؟ ! سوره ممتحنه آیه ۱۰">*</span> چه می‌گویند؟ !با اینکه دلیل معتبر و روایت صحیح داریم بر اینکه مرجع ضمیر <em>الیهم</em> با اینکه ضمیر جمع است یک نفر بیش نیست و آن حاطب بن ابی بلتعه است که با قریش و دشمنان اسلام مکاتبه سری داشت؟ و نیز خوب بود می‌فهمیدیم در این آیه: <span class="aya" rel="63_8" data-words="1-9">یقولون لئن رجعنا إلی المدینة لیخرجن الأعز منها الأذل</span><span class="footnote" rel="2" title="می‌گویند اگر به مدینه برگشتیم-و البته بر می‌گردیم-مسلما و حتما طایفه‌ای که عزیزتر است طایفه ذلیل‌تر را بیرون خواهد کرد سوره منافقون آیه ۸">*</span> چه می‌گویند؟ با اینکه روایت صحیح داریم که قائل این سخن یک نفر بیش نیست و او عبد اللَّه بن ابی بی سلول رئیس منافقین است؟ ! </p><h3> <span class="title" rel="5_55 5_56">مواردی که جمع بر مفرد اطلاق شده است</span> </h3> <p> و همچنین در این آیه: <span class="aya" rel="2_215" data-words="1-4">یسئلونک ما ذا ینفقون</span><span class="footnote" rel="3" title="از تو می‌پرسند چه چیز انفاق کنند سوره بقره آیه ۲۱۵">*</span> و حال آنکه فاعل <em>یسئلون</em> با اینکه صیغه جمع است یک نفر است و نیز در این آیه: <span class="aya" rel="2_274" data-words="1-9">الذین ینفقون أموالهم باللیل و النهار سرا و علانیة</span><span class="footnote" rel="4" title="آنهایی که اموال خود را در شب و در روز و هم آشکارا و مخفیانه انفاق می‌کنند سوره بقره آیه ۲۷۴">*</span> و حال آنکه روایت صحیح وارد شده است که این آیه در باره یک نفر است و او علی بن ابی طالب (ع) و یا بنا به روایت خود آقایان اهل سنت ابا بکر است!!و همچنین آیات زیاد دیگری که در همه، نسبت‌هایی به صیغه جمع به شخص معین و واحدی داده شده است. </p> <p>این مفسرین هر چه در این موارد جواب دارند از همه این موارد، ما نیز همان جواب خود قرار می‌دهیم. </p> <p>عجیب‌تر از آن این آیه است: <span class="aya" rel="5_52" data-words="8-12">یقولون نخشی أن تصیبنا دائرة</span> -می‌گویند می‌ترسیم         <code class="page" rel="6,11"/> از اینکه دچار گرفتاری شویم برای اینکه گوینده این حرف به اعتراف خود علمای عامه یک نفر و آن هم رئیس منافقین عبد اللَّه بن ابی بوده، و تعجب در این است که این آیه در بین آیاتی قرار دارد که ما الان در باره آنها بحث می‌کنیم، راستی چطور با این فاصله کم حرف خود را از یاد می‌برند و کم‌حافظگی به خرج می‌دهند؟ !ممکن است کسی بگوید که در این آیاتی که بعنوان نقض نقل کردید که در آنها مطلب به صیغه جمع به یک فرد نسبت داده شده در حقیقت مطلب تنها به یک فرد منسوب نیست، بلکه کسانی بوده‌اند که با عمل آن یک نفر موافق و راضی بوده‌اند، با اینکه مرتکب یک نفر بوده، خداوند روی سخن خود را در توبیخ متوجه به عموم می‌کند تا آنان هم که مرتکب نیستند ولی با مرتکب همصدایند متنبه شوند. </p> <p>ما هم در جواب می‌گوییم برگشت این حرف به اینست که اگر نکته‌ای ایجاب کرد می‌توان جمع را در مفرد استعمال نمود، و اتفاقا در آیه مورد بحث ما هم همین طور است، یعنی در تعبیر صیغه جمع نکته‌ایست و آن اینست که نمی‌خواهد بفهماند اگر شارع انواع کرامتهای دینی را که یکی از آنها ولایت است به بعضی از مؤمنین (علی ع) ارزانی می‌دارد جزافی و بیهوده نیست، بلکه در اثر تقدم و تفوقی است که او در اخلاص و عمل بر دیگران دارد، علاوه بر این، بیشتر، بلکه تمامی آنهایی که این روایات را نقل کرده‌اند همانا صحابه و یا تابعینی هستند که از جهت زمان و عصر معاصر با صحابه‌اند و آنان هم عرب خالص بوده‌اند، بلکه می‌توان گفت عربیت آن روز عرب، عربیت دست نخورده‌تری بوده و اگر این نحو استعمال را لغت عرب جایز نمی‌دانسته و طبع عربی آن را نمی‌پذیرفته خوب بود عرب آن روز اشکال می‌کرده و در مقام اعتراض بر می‌آمد و حال آنکه از هزاران نفر صحابه و تابعین، احدی بر اینگونه استعمالات اعتراضی نکرده است چه اگر کرده بود به ما می‌رسید. </p> <h3> <span class="title" rel="5_55 5_56">در صدر اسلام <em>زکات</em> در معنای لغوی (انفاق مال) به کار می‌رفته، نه در خصوص زکات واجب</span> </h3> <p> اما اشکال سومی که گفته‌اند صدقه دادن انگشتر، زکات نیست. جواب این حرف هم اینست که اگر می‌بینید امروز وقتی زکات گفته می‌شود ذهن منصرف به زکات واجب شده و صدقه به ذهن نمی‌آید، نه از این جهت است که بر حسب لغت عرب صدقه زکات نباشد بلکه از این جهت است که در مدت هزار و چند سال گذشته از عمر اسلام، متشرعه و مسلمین زکات را در واجب بکار برده‌اند، و گرنه در صدر اسلام زکات به همان معنای لغوی خود بوده. و معنای لغوی زکات اعم است از معنای مصطلح آن، و صدقه را هم شامل می‌شود. در حقیقت زکات در لغت مخصوصا اگر در مقابل نماز قرار گیرد، به معنای انفاق مال در راه خدا و مرادف آنست، کما اینکه همین مطلب از آیاتی که احوال انبیای سلف را حکایت می‌کنند بخوبی استفاده می‌شود، مانند این آیه که در باره حضرت ابراهیم و اسحاق و یعقوب می‌فرماید: <span class="aya" rel="21_73" data-words="6-16">و أوحینا إلیهم فعل الخیرات و إقام الصلاة و إیتاء الزکاة</span><span class="footnote" rel="1" title="یعنی ما وحی کردیم به آنان کارهای نیک و نماز خواندن و زکات دادن را سوره انبیاء آیه ۷۳">*</span> و راجع به حضرت اسماعیل می‌فرماید: <span class="aya" rel="19_55" data-words="1-12">و کان یأمر أهله بالصلاة و الزکاة و کان عند ربه مرضیا</span><span class="footnote" rel="2" title="اسماعیل چنان بود که همواره اهل خود را به نماز و زکات توصیه می‌کرد و در نزد خداوند پسندیده بود سوره مریم آیه ۵۵">*</span> و راجع به عیسی (ع) در گهواره می‌فرماید: <span class="aya" rel="19_31" data-words="7-14">و أوصانی بالصلاة و الزکاة ما دمت حیا</span><span class="footnote" rel="3" title="و خدای من به من دستور داد که تا زنده‌ام نماز و زکات را ترک نکنم سوره مریم آیه ۳۱">*</span> و ناگفته پیداست که در شریعت ابراهیم و یعقوب و اسماعیل و عیسی (ع) زکات به آن معنایی که در اسلام است نبوده. </p> <p>و نیز می‌فرماید: <span class="aya" rel="87_14-15" data-words="1-9">قد أفلح من تزکی، و ذکر اسم ربه فصلی</span><span class="footnote" rel="4" title="بتحقیق رستگاری یافت آن که تزکیه کرده و به یاد خدایش افتاده نماز گزارد سوره اعلی آیه ۱۵">*</span> و می‌فرماید: <span class="aya" rel="92_18" data-words="1-4">الذی یؤتی ماله یتزکی</span><span class="footnote" rel="5" title="کسی که با دادن مال خود می‌خواهد خود را تزکیه کند سوره لیل آیه ۱۸">*</span> و می‌فرماید: <span class="aya" rel="41_7" data-words="1-9">الذین لا یؤتون الزکاة و هم بالآخرة هم کافرون</span><span class="footnote" rel="6" title="آنهایی که زکات نمی‌دهند و هم آنها آری همانا به آخرت کافرند سوره فصلت آیه ۷">*</span> و می‌فرماید: <span class="aya" rel="23_4" data-words="1-5">و الذین هم للزکاة فاعلون</span><span class="footnote" rel="7" title="آنهایی که دستور زکات را انجام می‌دهند سوره مؤمنون آیه ۴">*</span> و آیات دیگری که در سوره‌های مکی و مخصوصا سوره‌هایی که در اوایل بعثت نازل شده مانند سوره <em>حم سجده</em> و امثال آن. چه این سوره‌ها وقتی نازل شدند که اصولا زکات به معنای معروف و مصطلح هنوز واجب نشده بود، و لا بد مسلمین آن روز از کلمه زکاتی که در این آیات است چیزی می‌فهمیده‌اند، بلکه آیه زکات یعنی: <span class="aya" rel="9_103" data-words="1-15">خذ من أموالهم صدقة تطهرهم و تزکیهم بها و صل علیهم إن صلاتک سکن لهم</span><span class="footnote" rel="8" title="از اموالشان صدقه بگیر و به این وسیله تزکیه و تطهیرشان کن، درود هم بر آنان بفرست چه درود تو مایه تسکین دل آنان است سوره توبه آیه ۱۰۳">*</span> که دلالت دارد بر اینکه زکات مصطلح یکی از مصادیق صدقه است، و از این جهت آن را زکات گفته‌اند که صدقه است، چون صدقه پاک کننده است و زکات هم از تزکیه و به معنای پاک کردن است، پس از همه مطالب گذشته روشن شد که: اولا برای مطلق صدقه، زکات گفتن مانعی ندارد، و ثانیا موجبی برای حمل رکوع بر معنای مجازی نیست، و ثالثا مانعی از اطلاق جمع‌ <span class="aya" rel="5_55" data-words="7-8">الذین آمنوا...</span> و اراده مفرد نیست. </p> <h3> <span class="title" rel="5_55 5_56">معانی و موارد استعمال کلمه <em>ولایت</em> و مشتقات آن</span> </h3> <p> <span class="aya" rel="5_55" data-words="1-8">إنما ولیکم الله و رسوله و الذین آمنوا...</span> راغب در کتاب مفردات گفته است <em>ولاء</em>  (به صدای بالای واو) و همچنین <em>توالی</em>  به این معنا است که حاصل شود دو چیز یا بیشتر، از یک جنس و بدون اینکه چیزی از غیر آن جنس حایل شود. این معنای لغوی ولاء و توالی است، و گاهی این لفظ به طور استعاره و مجاز در قربی استعمال می‌شود که آن قرب از جهات زیر حاصل می‌گردد. </p> <p>1-قربی که از جهت مکان حاصل میشود و گفته میشود: جلست مما یلیه-نشستیم نزدیکش . </p> <p>2-قرب از جهت نسبت. </p> <p>3-قرب از جهت دوستی و گفته می‌شود: ولی فلان-دوست فلانی . </p> <p>4-قرب حاصل از نصرت و گفته می‌شود: ولی فلانا-یاری کرد فلان را . </p> <p>5-از جهت اعتقاد. گفته می‌شود: فلان ولی فلان-هم عقیده و هم سوگند اوست . و <span class="phrase">در معنای نصرت بطور حقیقت اطلاق می‌شود و همچنین در معنای مباشرت در کار و اختیار داری در آن، و گفته می‌شود: فلان ولی لامر کذا-فلانی اختیار دار فلان کار است و بعضی از اهل لغت گفته‌اند: ولایت (به صدای پائین واو) و ولایت (به صدای بالای آن) به یک معنا است، مانند دلالت و دلالت که هر دو به یک معنا است، و حقیقت ولایت عبارتست از بعهده گرفتن کار، و منصوب شدن بر آن و <em>ولی</em> و <em>مولی</em> هر دو استعمال می‌شوند در این معنا، البته هم در معنای اسم فاعل آن، یعنی موالی (به کسر لام) و هم در معنای اسم مفعول آن یعنی موالی (به فتح لام) و به مؤمن گفته می‌شود ولی اللَّه و لیکن دیده نشده که بگویند مؤمن مولای خداست، لیکن هم گفته می‌شود اللَّه ولی المؤمنین <em rel="fa_5_55_15-16" data-sentence="646:1313">و هم</em> اللَّه مولا المؤمنین و نیز راغب می‌گوید: اگر عرب گفت: <em>ولی</em> اگر دیدی که خود بخود و بدون لفظ <em>عن</em> متعدی شد، بدانکه اقتضای معنای ولایت را دارد و مقتضی است که آن معنا در نزدیک‌ترین مواضعش حاصل شود، مثلا اگر دیدید کسی گفت: <em>ولیت سمعی کذا</em> یا گفت <em>ولیت عینی کذا</em> یا گفت <em>ولیت وجهی کذا</em> بدانکه مراد اینست که گوش خود یا چشم خود یا روی خود را نزدیک فلانی بردم، کما اینکه در قرآن هم بدون لفظ <em>عن</em> استعمال شده، می‌فرماید: <span class="aya" rel="2_144" data-words="7-9">فلنولینک قبلة ترضاها</span><span class="footnote" rel="1" title="پس بزودی تو را بسوی قبله‌ای که خوش آیندت باشد بر خواهیم گرداند">*</span> و نیز می‌فرماید: <span class="aya" rel="2_144" data-words="10-21">فول وجهک شطر المسجد الحرام و حیث ما کنتم فولوا وجوهکم شطره</span><span class="footnote" rel="2" title="پس بگردان روی خود را بسوی بخشی از مسجد الحرام، و هر جا که بودید باید روی خود به!جانب آن بگردانید سوره بقره آیه ۱۴">*</span> و اگر دیدی که با <em>عن</em> چه در ظاهر و چه در تقدیر متعدی شد     <code class="page" rel="6,14"/> بدانکه اقتضای معنای اعراض و ترک نزدیکی را دارد.<span class="footnote" rel="1" title="مفردات راغب ص ۵۳۴-۵۳۳">*</span> و ظاهرا نزدیکی کذایی که ولایت نامیده می‌شود اولین بار در نزدیکی زمانی و مکانی اجسام به کار برده شده آن گاه به طور استعاره در نزدیکی‌های معنوی استعمال شده است.</span> پس ظاهرا گفتار راغب در کتاب مفردات عکس حقیقت و غیر صحیح بنظر می‌رسد، زیرا بحث در احوالات انسانهای اولی این را بدست می‌دهد که نظر بشر نخست به منظور محسوسات بوده و اشتغال به امر محسوسات در زندگی بشر مقدم بر تفکر در متصورات و معانی و انحای اعتبارات و تصرف در آنها بوده است، بنا بر این اگر ولایت را که قرب مخصوصی است در امور معنوی فرض کنیم لازمه‌اش اینست که برای ولی قربی باشد که برای غیر او نیست مگر بواسطه او، پس هر چه از شؤون زندگی مولی علیه که قابل این هست که بدیگری واگذار شود تنها ولی می‌تواند آن را عهده‌دار شده و جای او را بگیرد. مانند ولی میت که او نیز همین طور است، یعنی همانطوری که میت قبل از مرگش می‌توانست به ملاک مالکیت انواع تصرفات را در اموال خود بکند ولی او در حال مرگ او می‌تواند به ملاک وراثت آن تصرفات را بکند، و همچنین ولی صغیر با ولایتی که دارد می‌تواند در شؤون مالی صغیر اعمال تدبیر بکند و همچنین ولی نصرت که می‌تواند در امور منصور از جهت تقویتش در دفاع تصرف کند و همچنین خدای تعالی که ولی بندگانش است و امور دنیا و آخرت آنها را تدبیر می‌نماید، و در این کار جز او کسی ولایت ندارد، تنها اوست ولی مؤمنین در تدبیر امر دینشان به اینکه وسائل هدایتشان را فراهم آورد و داعیان دینی بسوی آنان بفرستد و توفیق و یاری خود را شامل حالشان بکند، و پیغمبران هم ولی مؤمنینند. </p> <p>مثلا رسول اللَّه (ص) ولی مؤمنین است، چون دارای منصبی است از طرف پروردگار، و آن اینست که در بین مؤمنین حکومت و له و علیه آنها قضاوت می‌نماید، و همچنین است حکامی که آن جناب و یا جانشین او برای شهرها معلوم می‌کنند زیرا آنها نیز دارای این ولایت هستند که در بین مردم تا حدود اختیاراتشان حکومت کنند، و خواننده خود قیاس کند بر آنچه گفته شد موارد دیگر ولایت را، یعنی ولای عتق<span class="footnote" rel="2" title="کسی که بنده خود را آزاد کند و از جزیه او تبری نجوید با شروط دیگری که در فقه مضبوط است از آن بنده ارث می‌برد: این سببیت ارث را (ولاء عتق) گویند">*</span> و جوار<span class="footnote" rel="3" title="یکی از معانی مولا همسایه و (جوار) است">*</span> و حلف و طلاق و       <code class="page" rel="6,15"/> پسر عم<span class="footnote" rel="1" title="نسبت پسر عمه رای ولاء و پسر عمو رای مولی گویند">*</span> و محبت و ولایت عهدی و همچنین بقیه معانی آن را، و اما ولایتی که در آیه: <span class="aya" rel="33_15" data-words="9-10">یولون الأدبار</span> است به معنای پشت کردن یعنی بجای اینکه روی خود جانب دشمن کنند و سنگر و جبهه جنگ را اداره و تدبیر نمایند، پشت خود بدان کرده پا به فرار می‌گذارند و همچنین است  <em>تولیتم</em> یعنی اعراض کردید و خود را به جهتی که مخالف جهت آنست قرار دادید یا روی خود را جهت مخالف آن برگردانیدید. </p> <p>پس آنچه از معانی ولایت در موارد استعمالش به دست می‌آید اینست که ولایت عبارتست از یک نحوه قربی که باعث و مجوز نوع خاصی از تصرف و مالکیت تدبیر می‌شود، و آیه شریفه مورد بحث، سیاقی دارد که از آن استفاده می‌شود ولایت نسبت به خدا و رسول و مؤمنین به یک معنا است، چه به یک نسبت ولایت را به همه نسبت داده است و مؤید این مطلب این جمله از آیه بعدی است: <span class="aya" rel="5_56" data-words="10-14">فإن حزب الله هم الغالبون</span> برای اینکه این جمله دلالت و یا دست کم اشعار دارد بر اینکه مؤمنین و رسول خدا (ص) از جهت اینکه در تحت ولایت خدایند، حزب خدایند و چون چنین است پس سنخ ولایت هر دو یکی و از سنخ ولایت خود پروردگار است و خداوند متعال برای خود دو سنخ ولایت نشان داده، یکی ولایت تکوینی که آیات راجع به آن را ذیلا درج می‌کنیم. دوم ولایت تشریعی که به آیات آن نیز اشاره می‌نماییم، آن گاه در آیات دیگری این ولایت تشریعی را به رسول خود استناد می‌دهد و در آیه مورد بحث همان را برای امیر المؤمنین (ع) ثابت می‌کند، پس در اینجا چهار جور از آیات قرآنی هست: </p><h3> <span class="title" rel="5_55 5_56">چهار دسته آیات شریفه در باره: ولایت تکوینی خدا، ولایت تشریعی خدا، ولایت رسول اللَّه (ص) و ولایت امام علی (ع) </span> </h3> <p> 1-آیاتی که اشاره به ولایت تکوینی خدای متعال دارد، و اینکه خدای متعال هر گونه تصرف در هر موجود و هر رقم تدبیر و به هر طوری که خود بخواهد برایش میسور و صحیح و روا است، مانند این آیات: <span class="aya" rel="42_9" data-words="1-8">أم اتخذوا من دونه أولیاء فالله هو الولی</span><span class="footnote" rel="2" title="بلکه به غیر خداوند اولیایی برای خود اتخاذ کرده‌اند و حال آنکه اگر ولی بحقی رای می‌خواستند او خداوند متعال است سوره شوری آیه ۹">*</span> و <span class="aya" rel="32_4" data-words="17-28">ما لکم من دونه من ولی و لا شفیع أ فلا تتذکرون</span><span class="footnote" rel="3" title="از خدای تعالی گذشته برای شما ولی و شفیعی نیست آیا باز هم متذکر نمی‌شوید؟ !سوره سجده آیه ۴">*</span> و <span class="aya" rel="12_101" data-words="15-20">أنت ولیی فی الدنیا و الآخرة</span><span class="footnote" rel="4" title="تویی ولی من در دنیا و آخرت سوره یوسف آیه ۱۰۱">*</span> و         <code class="page" rel="6,16"/> <span class="aya" rel="42_44" data-words="5-10">فما له من ولی من بعده</span><span class="footnote" rel="1" title="پس بعد از خدا هیچ ولی برای او نیست سوره شوری آیه ۴۴">*</span> و در همین معنا می‌فرماید: <span class="aya" rel="50_16" data-words="11-17">و نحن أقرب إلیه من حبل الورید</span><span class="footnote" rel="2" title="یعنی ما از رگ گردن او به او نزدیکتریم سوره ق آیه ۱۶">*</span> و نیز می‌فرماید: <span class="aya" rel="8_24" data-words="13-21">و اعلموا أن الله یحول بین المرء و قلبه</span><span class="footnote" rel="3" title="یعنی و بدانید که خدای تعالی حائل می‌شود بین انسان و قلب او یعنی تا آنجا راه دارد سوره انفال آیه ۲۴">*</span> و چه بسا آیات زیر را هم که راجع به ولایت به معنای نصرت است بتوان جزو همین آیات شمرد. چون نصرت مؤمنین هم خود یک رقم تصرف است، و آن آیات اینها است: <span class="aya" rel="47_11" data-words="1-12">ذلک بأن الله مولی الذین آمنوا و أن الکافرین لا مولی لهم</span><span class="footnote" rel="4" title="این هلاکت کفار که گفته شد برای آن بود که خدای تعالی یاور کسانیست که ایمان آوردند، و کفار ناصری بر ایشان نیست سوره محمد (ص) آیه ۱۱">*</span> و: <span class="aya" rel="66_4" data-words="12-15">فإن الله هو مولاه</span><span class="footnote" rel="5" title="چون که خدا خودش یاور اوست سوره تحریم آیه ۴۴">*</span> و این آیه: <span class="aya" rel="30_47" data-words="15-20">و کان حقا علینا نصر المؤمنین</span> هم با اینکه لفظ مولی یا ولایت در آن نیست با این وصف چون از جهت معنا از مقوله آیات فوق است باید در زمره آنها بشمار آید این آیات دسته اول. </p> <p>2-اما دسته دوم، یعنی آیاتی که ولایت تشریع شریعت و هدایت و ارشاد توفیق و امثال اینها را برای خدای متعال ثابت می‌کند، آنها نیز از این قرارند: <span class="aya" rel="2_257" data-words="1-9">الله ولی الذین آمنوا یخرجهم من الظلمات إلی النور</span><span class="footnote" rel="6" title="خداست ولی کسانی که ایمان آورده‌اند و لذا آنان را از ظلمات بسوی نور بیرون میاورد سوره بقره آیه ۲۵۷">*</span> و <span class="aya" rel="3_68" data-words="13-16">و الله ولی المؤمنین</span><span class="footnote" rel="7" title="و خداوند راهنمای مؤمنین است سوره آل عمران آیه ۶۸">*</span> و <span class="aya" rel="45_19" data-words="14-17">و الله ولی المتقین</span><span class="footnote" rel="8" title="و خداوند راهنمای پارسایان است سوره جاثیه آیه ۱۹">*</span> و آیات زیر هم در مقام بیان همین جهت‌اند: <span class="aya" rel="33_36" data-words="1-29">و ما کان لمؤمن و لا مؤمنة إذا قضی الله و رسوله أمرا أن یکون لهم الخیرة من أمرهم و من یعص الله و رسوله فقد ضل ضلالا مبینا</span><span class="footnote" rel="9" title="این صحیح نیست که مرد مؤمن و زن مؤمنه‌ای بعد از آنکه خدا و رسولش برای آنها بامری حکم فرمودند در کار خود اعمال سلیقه و اختیار نمایند و هر کس چنین کند یعنی در آنچه خدا و رسولش اختیار نموده عصیان ورزد البته از راه حق گمراه شده است گمراهی روشنی سوره احزاب آیه ۳۶">*</span> پس نتیجه این دو دسته آیات این شد که دو سنخ ولایت برای خدای متعال هست یکی ولایت تکوینی و یکی تشریعی و به عبارت دیگر یکی ولایت حقیقی و یکی ولایت اعتباری. </p> <p>                   <code class="page" rel="6,17"/> 3-اما آیات دسته سوم، یعنی آیاتی که ولایت تشریعی را که در آیات قبل برای خداوند ثابت می‌کرد در آنها همان را برای رسول خدا ثابت می‌کند و قیام به تشریع و دعوت به دین و تربیت امت و حکومت بین آنان و قضاوت در آنان را از شؤون و مناصب رسالت وی می‌داند، آنها نیز از اینقرارند: <span class="aya" rel="33_6" data-words="1-5">النبی أولی بالمؤمنین من أنفسهم</span><span class="footnote" rel="1" title="پیغمبر سزاوارتر است به تدبیر امور مؤمنین از خود ایشان و حکمش در ایشان نافذتر است از حکم خودشان سوره احزاب آیه ۶">*</span> و در همین معناست آیه‌ <span class="aya" rel="4_105" data-words="1-11">إنا أنزلنا إلیک الکتاب بالحق لتحکم بین الناس بما أراک الله</span><span class="footnote" rel="2" title="ما بتو کتاب را به حق نازل کردیم تا بین مردم به آنچه خدایت یاد داده حکم کنی نه اینکه خائنین را تبرئه کرده و از آنان دفاع کنی سوره نساء آیه ۱۰۵">*</span> و: <span class="aya" rel="42_52" data-words="27-31">إنک لتهدی إلی صراط مستقیم</span><span class="footnote" rel="3" title="تو محققا بسوی راه نجات دعوت می‌کنی سوره شوری آیه ۵۲">*</span> و آیه‌ <span class="aya" rel="62_2" data-words="6-17">رسولا منهم یتلوا علیهم آیاته و یزکیهم و یعلمهم الکتاب و الحکمة</span><span class="footnote" rel="4" title="مبعوث کرد در میان امت‌ها رسولی از جنس خود آنان تا آیاتش را بر آنان بخواند و تزکیه‌شان کند و کتاب و حکمتشان بیاموزد سوره جمعه آیه ۲">*</span> و: <span class="aya" rel="16_44" data-words="8-12">لتبین للناس ما نزل إلیهم</span><span class="footnote" rel="5" title="سوره نحل آیه ۴۴">*</span> و <span class="aya" rel="4_59" data-words="5-9">أطیعوا الله و أطیعوا الرسول</span><span class="footnote" rel="6" title="سوره نساء آیه ۵۹">*</span> و <span class="aya" rel="33_36" data-words="1-19">و ما کان لمؤمن و لا مؤمنة إذا قضی الله و رسوله أمرا أن یکون لهم الخیرة من أمرهم</span><span class="footnote" rel="7" title="سوره احزاب آیه ۳۶">*</span> و <span class="aya" rel="5_49" data-words="1-21">و أن احکم بینهم بما أنزل الله و لا تتبع أهواءهم و احذرهم أن یفتنوک عن بعض ما أنزل الله إلیک</span><span class="footnote" rel="8" title="این دستور را هم دادیم که باید در بین مردم به آنچه خدایت فرو فرستاده حکم کنی و باید از پیروی هواهایشان بپرهیزی و زنهار باید بر حذر باشی از اینکه تو را از پاره‌ای از آنچه به سویت نازل شده گمراه و غافل سازند سوره مائده آیه ۴۹">*</span>. </p> <p>و اما ولایت به معنای نصرت که برای خداوند است سابقا گفتیم معنا ندارد که رسول اللَّه دارای آن باشد و از همین جهت در آیات قرآنی هم برای آن جناب ولایت به این معنا ثابت نشده است. باری جامع و فشرده این آیات اینست که رسول خدا (ص) نیز دارای چنین ولایتی هست که امت را بسوی خدای تعالی سوق دهد و در بین آنها حکومت و فصل خصومت کند و در تمامی شؤون آنها دخالت نماید و همین طور که بر مردم اطاعت                 <code class="page" rel="6,18"/> خدای تعالی واجب کرده است اطاعت او نیز بدون قید و شرط واجب است. پس برگشت ولایت آن حضرت بسوی ولایت تشریعی خداوند عالم است، به این معنا که چون اطاعت خداوند در امور تشریعی واجب است و اطاعت رسول خدا (ص) هم اطاعت خداست پس رسول خدا مقدم و پیشوای آنان و در نتیجه ولایت او هم همان ولایت خداوند خواهد بود. کما اینکه بعضی از آیات گذشته مانند آیه‌ <span class="aya" rel="4_59" data-words="5-9">أطیعوا الله و أطیعوا الرسول</span> و آیه‌ <span class="aya" rel="33_36" data-words="1-12">و ما کان لمؤمن و لا مؤمنة إذا قضی الله و رسوله...</span> و آیاتی دیگر به این معنا تصریح می‌کردند. </p> <p>4-و اما قسم چهارم یعنی آیاتی که همین ولایتی را که دسته سوم برای رسول خدا ثابت می‌نمود برای امیر المؤمنین، علی بن ابی طالب (ع) ثابت می‌کند و آنان آیات یکی همین آیه مورد بحث ما است که بعد از اثبات ولایت تشریع برای خدا و رسول با واو عاطفه عنوان  <em>الذین آمنوا</em> را که جز بر امیر المؤمنین منطبق نیست به آن دو عطف نموده و به یک سیاق این سخن ولایت را که گفتیم در هر سه مورد ولایت واحده‌ای است برای پروردگار متعال، البته بطور اصالت و برای رسول خدا و امیر المؤمنین (ع) بطور تبعیت و به اذن خدا ثابت می‌کند. </p> <p>و اگر معنای ولایت در این یک آیه نسبت به خداوند غیر از معنای آن نسبت به‌ <span class="aya" rel="5_55" data-words="7-8">الذین آمنوا</span> بود صرفنظر از اینکه این یک نحوه غلط اندازی و باعث اشتباه بود علاوه بر این، جا داشت کلمه ولایت را نسبت به <em>الذین</em> تکرار کند، تا ولایت خدا به معنای خود و آن دیگری هم به معنای خود استعمال شده باشد و اشتباهی در بین نیاید. کما اینکه نظیر این مطلب در این آیه رعایت شده است: <span class="aya" rel="9_61" data-words="10-18">قل أذن خیر لکم یؤمن بالله و یؤمن للمؤمنین</span><span class="footnote" rel="1" title="می‌گویند: او-رسول اللَّه-گوش است بگو اگر گوش و تصدیق کننده دو سخنی است باری گوش خوبی است برای شما چه تصدیق می‌کند خدا را و تصدیق می‌کند مؤمنین را سوره توبه آیه ۶۱">*</span> : همانطوری که می‌بینید لفظ <em>یؤمن</em> را تکرار کرده برای اینکه هر کدام معنای بخصوصی داشت و نیز نظیر این مطلب در آیه‌ <span class="aya" rel="4_59" data-words="5-9">أطیعوا الله و أطیعوا الرسول</span> در جزء سابق گذشت. <span class="phrase">علاوه بر این، خود لفظ  <em rel="fa_5_55_2-2" data-sentence="23:286">ولیکم</em> با اینکه مفرد است به مؤمنین نسبت داده شده، و اگر مقصود از آن غیر از ولایت منسوب به خدا و رسول بود باید در این باره <em>الذین آمنوا</em> می‌فرمود، و مفسرین هم به همین جور آیه را توجیه کرده‌اند، یعنی ولایت را به یک معنا گرفته و گفته‌اند در خدای تعالی بطور اصل و در غیر او به تبع می‌باشد.</span> </p> <p><span class="phrase">پس از آنچه تا کنون گفته شد بدست آمد که حصری که از کلمه <em rel="fa_5_55_1-1" data-sentence="55:251">انما</em> استفاده   <code class="page" rel="6,19"/> می‌شود حصر افراد است، کانه مخاطبین خیال می‌کرده‌اند این ولایت عام و شامل همه است، چه آنان که در آیه اسم برده شده‌اند و چه غیر آنان، چون چنین مظنه‌ای در بین بوده، آیه ولایت را منحصر کرده برای نام بردگان.</span> ممکن هم هست به یک وجه دیگر این حصر را قصر قلب<span class="footnote" rel="1" title="در پاورقی صفحه (۹) معنای قصر قلب و قصر افراد گذشت">*</span> دانست. </p> <p> <span class="aya" rel="5_55" data-words="9-17">الذین یقیمون الصلاة و یؤتون الزکاة و هم راکعون</span> <span class="phrase">این جمله بیان می‌کند <span class="aya" rel="5_55" data-words="7-8">الذین آمنوا</span> را که سابق بر این جمله ذکر شده، و جمله <em>و هم راکعون</em> حال است از فاعل <em rel="fa_5_55_13-13" data-sentence="162:46">یؤتون</em> و هم او عامل است در این حال <em rel="fa_5_55_17-17" data-sentence="248:2">راکعون</em> .</span> </p> <p> <span class="phrase"><em rel="fa_5_55_17-17" data-sentence="0:192">رکوع</em> ، در لغت هیات مخصوصه‌ای است در انسان، و آن عبارت است از خمیدگی، و لذا به پیر مرد سالخورده‌ای که پشتش خمیده، می‌گویند شیخ راکع، یعنی پیر خمیده، و در عرف شرع عبارتست از هیات مخصوصه‌ای در عبادت.</span> در قرآن می‌فرماید: <span class="aya" rel="9_112" data-words="5-6">الراکعون الساجدون</span><span class="footnote" rel="2" title="سوره توبه آیه ۱۱۲">*</span> و این رکوع در حقیقت حالت خضوع و ذلت آدمی را در برابر خداوند مجسم می‌سازد. </p> <p>چیزی که هست در اسلام رکوع در غیر نماز حتی برای خداوند مشروع نیست، بخلاف سجود که در غیر نماز هم مشروع است، و چون در رکوع معنای خشوع و اظهار ذلت هست گاهی همین کلمه را بطور استعاره در مطلق خشوع و تذلل و فقری که عادتا خالی از ذلت در برابر غیر نیست بکار می‌برند، مثلا می‌گویند فلانی برای فلان رکوع کرد، یعنی خود را کوچک نمود و لو خم نشده باشد. </p> <p><code class="aya" rel="5_56"/> <span class="aya" rel="5_56" data-words="1-14">و من یتول الله و رسوله و الذین آمنوا فإن حزب الله هم الغالبون</span> تولی به معنای گرفتن ولی است و <span class="aya" rel="5_56" data-words="8-9">الذین آمنوا</span> افاده عهد می‌کند و در آن اشاره است به مؤمنین معهود، یعنی همان مؤمنین که در <span class="aya" rel="5_55" data-words="1-2">إنما ولیکم</span> ذکر شد و جمله‌ <span class="aya" rel="5_56" data-words="10-14">فإن حزب الله هم الغالبون</span> در جای جزای شرط قرار گرفته و لیکن در حقیقت جزا، نیست و جزا در تقدیر است و این جمله از باب بکار بردن کبرای قیاس در جای نتیجه در اینجا ذکر شده است تا علت حکم را برساند، و تقدیر آیه چنین بوده: و من یتول فهو الغالب لانه من حزب اللَّه و حزب اللَّه هم الغالبون-هر که خدا و رسول را ولی خود بگیرد غالب و پیروز است چون که از حزب خداست و حزب خداوند همیشه غالب است . </p> <p>     <code class="page" rel="6,20"/> و این سنخ تعبیر کنایه از این است که اینها حزب خدایند، و بنا بر آنچه راغب گفته حزب به معنی جماعتی است که در آن یک نحوه تشکیل و فشردگی باشد، و خداوند سبحان در جای دیگر از حزب خود اسم برده، اتفاقا جایی است که با مورد بحث ما از جهت مضمون شباهت دارد، چون فرموده است: <span class="aya" rel="58_22" data-words="1-33">لا تجد قوما یؤمنون بالله و الیوم الآخر یوادون من حاد الله و رسوله و لو کانوا آباءهم أو أبناءهم أو إخوانهم أو عشیرتهم أولئک کتب فی قلوبهم الإیمان و أیدهم بروح منه</span> تا آنجا که می‌فرماید: <span class="aya" rel="58_22" data-words="49-57">أولئک حزب الله ألا إن حزب الله هم المفلحون</span><span class="footnote" rel="1" title="نمی‌یابی مردمی را که ایمان به خدا و روز جزا بیاورند و در عین حال با کسی که با خدا و رسولش دشمنی کند دوستی کنند گر چه این دشمنان خدا پدرانشان و یا فرزندان و یا برادران و یا خویشاوندانشان باشند خداوند ایمان را در دلهای ایشان (مؤمنین) قرار داده و آنها را با وحی از خود تایید و تقویت فرموده (آنان را در آخرت در بهشتهایی که از زیر آنها نهرها روانست در می‌آورد و آنان در آن جایگاه جاودانه بسر می‌برند خدا از آنان راضی و آنان از خدا راضی‌اند) ایشان حزب خدایند، آگاه که حزب خدا، آری تنها حزب خدا رستگارانند سوره مجادله آیه ۲۲">*</span> و <em>فلاح</em> به معنای پیروزی و رسیدن به مقصد و استیلای برخواسته خویش است، و این استیلای بر مراد و فلاح همان است که خداوند متعال آن را از جمله بهترین نویدها برای مؤمنین قرار داده و آنها را به نیل به آن بشارت داده و فرموده است: <span class="aya" rel="23_1" data-words="1-3">قد أفلح المؤمنون</span><span class="footnote" rel="2" title="سوره مؤمنون آیه ۱">*</span> و آیاتی که این نوید را می‌دهند زیادند و در همه آنها این لفظ بطور مطلق بکار رفته و معلوم است که <em>فلاح</em> مطلق هم رسیدن به سعادت را و هم رستگاری به نیل به حقیقت را و هم غلبه بر شقاوت و باطل و دفع آن را هم در دنیا و هم در آخرت شامل می‌شود. اما در دنیا برای اینکه مردمی رستگارند که مجتمعشان صالح و افراد آن مجتمع همه اولیای خدا و صالح باشند و معلوم است که در چنین مجتمع که پایه‌اش بر تقوا و ورع است و شیطان در آن راه ندارد می‌توان مزه زندگی واقعی را چشیده و به عالی‌ترین درجه لذت و برخورداری از حیات نائل شد. </p> <p>و اما در آخرت برای اینکه چنین مردمی در آخرت در جوار رحمت خدایند. </p> <h3>بحث روایتی‌ <span class="title" rel="5_55 5_56"> (روایاتی در باره صدقه دادن امام علی (ع) انگشتری خود را در حال رکوع و نزول آیات گذشته در این شان) </span> </h3> <p> در کتاب کافی از علی بن ابراهیم از پدرش از ابن ابی عمیر از عمر بن اذینة نقل می‌کند که او از زراره و فضیل بن یسار و بکیر بن اعین و محمد بن مسلم و برید بن معاویه و ابی الجارود روایت کرده است که حضرت ابی جعفر (ع) فرمود: خدای عز و جل رسول     <code class="page" rel="6,21"/> خود را امر کرد به ولایت علی (ع) و این آیه را نازل فرمود <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span> و نیز ولایت اولی الامر را هم بر امت اسلام واجب کرد و چون مردم نفهمیدند مقصود از ولایت چیست رسول خدا را دستور داد تا بر ایشان ولایت را تفسیر کند همانطوری که معنای نماز و زکات و حج و روزه را تفسیر فرموده است، وقتی این دستور رسید، رسول اللَّه سخت پریشان شد، و ترسید مردم از شنیدن این فرمان از دین بیزاری جویند و مرتد شوند و او را تکذیب کنند، ناچار به خدای خویش رجوع کرد و خدای متعال هم این آیه را نازل فرمود: <span class="aya" rel="5_67" data-words="1-21">یا أیها الرسول بلغ ما أنزل إلیک من ربک و إن لم تفعل فما بلغت رسالته و الله یعصمک من الناس</span>. </p> <p>بعد از نزول این آیه رسول خدا قیام به امتثال و انجام دستور خدای متعال نمود، یعنی در روز غدیر خم ولایت علی (ع) را بر مردم ابلاغ کرد. دستور فرمود تا ندا کنند که:  <em>الصلاة جامعة</em> مردم آماده نماز شوند، آن گاه دستور پروردگار را مبنی بر ولایت علی  (ع) به مردم گوشزد نمود و فرمود تا حاضرین ماجرا را به غائبین برسانند، عمر بن اذینة -راوی این حدیث-می‌گوید: غیر از ابی جارود ما بقی آنان که من از آنان روایت را نقل می‌کنم همه گفتند که حضرت فرمود این فریضه، آخرین تکلیفی است که از ناحیه آفریدگار جهان بسوی بشر نازل شد و لذا این آیه فرود آمد: <span class="aya" rel="5_3" data-words="51-58">الیوم أکملت لکم دینکم و أتممت علیکم نعمتی</span> . آن گاه امام باقر (ع) فرمود: خدای تعالی می‌فرماید: بعد از این دیگر فریضه‌ای برای شما مسلمین نازل نمی‌کنم، برای اینکه فرایض شما تکمیل شد.<span class="footnote" rel="1" title="کافی ج ۱ ص ۲۸۹ ح ۴">*</span> و در کتاب تفسیر برهان و کتاب غایة المرام از صدوق (علیه الرحمة) روایت می‌کند که او در ذیل آیه‌ <span class="aya" rel="5_55" data-words="1-8">إنما ولیکم الله و رسوله و الذین آمنوا</span> از ابی الجارود از حضرت ابی جعفر  (ع) روایت می‌کند که فرمود: طایفه‌ای از یهود مسلمان شدند از آن جمله عبد اللَّه بن سلام، اسد، ثعلبه، ابن یامین و ابن صوریا بودند که همگی خدمت رسول خدا  (ص) عرض کردند یا نبی اللَّه حضرت موسی وصیت کرد به یوشع بن نون و او را جانشین خود قرار داد، وصی شما کیست یا رسول اللَّه؟ و بعد از تو ولی و سرپرست ما کیست؟ در پاسخ این سؤال این آیه نازل شد: <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span> آن گاه رسول خدا فرمود برخیزید، همه برخاسته و به مسجد آمدند، مردی فقیر و سائل داشت از مسجد بطرف آن جناب می‌آمد، حضرت فرمود: ای مرد آیا   <code class="page" rel="6,22"/> کسی بتو چیزی داده؟ عرض کرد: آری، این انگشتر را یک نفر همین اکنون به من داد، حضرت پرسید چه کسی؟ عرض کرد آن مردی که مشغول نماز است، پرسید در چه حالی بتو داد؟ عرض کرد در حال رکوع، حضرت تکبیر گفت. اهل مسجد همه تکبیر گفتند، حضرت رو به آن مردم کرد و فرمود: پس از من علی (ع) ولی شماست، آنان نیز گفتند ما به خداوندی خدای تعالی و به نبوت محمد (ص) و ولایت علی (ع) راضی و خشنودیم‌، آن گاه این آیه نازل شد: <span class="aya" rel="5_56" data-words="1-14">و من یتول الله و رسوله و الذین آمنوا فإن حزب الله هم الغالبون</span><span class="footnote" rel="1" title="تفسیر البرهان ج ۱ ص ۴۸۰">*</span><span class="footnote" rel="2" title="نقل از غایة المرام ص ۱۰۷">*</span> (تا آخر حدیث). </p> <p>علی بن ابراهیم قمی در تفسیر خود می‌گوید: پدرم برایم روایت کرد از صفوان از أبان بن عثمان از ابی حمزه ثمالی از حضرت ابی جعفر (ع) که فرمود روزی رسول اللَّه  (ص) با جمعی از یهود که از جمله آنها عبد اللَّه بن سلام بود نشسته بودند. در آن بین، حالت وحی به آن جناب دست داد و این آیه نازل شد، پس رسول اللَّه (ص) از منزل بسوی مسجد بیرون شد و در راه به سائلی برخورد که بسویش می‌آمد، پرسید آیا کسی بتو چیزی داده؟ عرض کرد: آری آن شخص که هم الان مشغول نماز است، آن گاه رسول خدا  (ص) نزدیک شد و دید که او علی بن ابی طالب است.<span class="footnote" rel="3" title="تفسیر قمی ج ۱ ص ۱۷۰">*</span> مؤلف: همین روایت را عیاشی در تفسیر خود از آن حضرت نقل نموده.<span class="footnote" rel="4" title="تفسیر عیاشی ج ۱ ص ۳۲۸ ح ۱۳۹">*</span> و در امالی شیخ طوسی (رضوان اللَّه علیه) است که می‌گوید: محمد بن محمد یعنی شیخ مفید (رحمة اللَّه علیه) برای من روایت کرد از ابو الحسن علی بن محمد کاتب او، گفت برای من حدیث کرد حسن بن علی زعفرانی از ابو اسحاق ابراهیم بن محمد ثقفی از محمد بن علی از عباس بن عبد اللَّه عنبری از عبد الرحمن بن اسود کندی یشکری از عون بن عبید اللَّه از پدرش از جدش ابو رافع که گفت روزی من وارد بر رسول اللَّه (ص) شدم در حالی که آن جناب خواب بود و ماری در طرف دیگر خانه آن حضرت بچشم می‌خورد من به ملاحظه اینکه نکند آن حضرت از سر و صدای من بیدار شود از کشتن مار کراهت داشتم، و خیال کردم که آن حضرت در آن ساعت در حال گرفتن وحی بود، ناگزیر برای اینکه مبادا این مار به آن         <code class="page" rel="6,23"/> حضرت آسیبی بزند بین مار و آن جناب خوابیدم تا اگر آسیبی زد به من بزند نه به آن جناب، چیزی نگذشت بیدار شد در حالتی که آیه‌ <span class="aya" rel="5_55" data-words="1-8">إنما ولیکم الله و رسوله و الذین آمنوا</span> -تا آخر آیه- را می‌خواند. </p> <p>آن گاه فرمود: حمد خدای را که نعمت را بر علی تمام کرد، و گوارا باد بر علی فضیلتی که خدا به او ارزانی داشت، آن گاه از من پرسیدند اینجا چه می‌کنی؟ من داستان مار را بر ایشان عرض کردم، بمن فرمود بکش آن را من آن را کشتم. آن گاه فرمود ای ابا رافع چگونه‌ای تو با مردمی که با علی مقاتله می‌کنند، با اینکه او بر حق و آن قوم بر باطلند؟ جهاد در رکاب علی  (ع) حقی است از حقوق خدای متعال، و هر کس قدرت بر آن نداشته باشد باید به قلب خود دشمنانش را دشمن بدارد، و آرزو کند ای کاش می‌توانستم در این جهاد شرکت کنم که در اینصورت چیزی بر او نیست، و خداوند همین نیت را جهاد او حساب می‌کند، عرض کردم یا رسول اللَّه از خدای تعالی بخواهید که اگر من آن زمان و آن مردم را درک کردم مرا بر قتال با آنها قوت و نیرو دهد. </p> <p>رسول خدا (ص) دست به دعا برداشت و حاجتم را از خدا خواست آن گاه فرمود: برای هر پیغمبری امینی است و امین من ابو رافع است. ابو رافع می‌گوید وقتی که پس از مرگ عثمان مردم با امیر المؤمنین علی (ع) بیعت کردند و طلحه و زبیر نقض بیعت نموده و خروج کردند، بیاد فرمایش پیغمبر افتادم، لذا خانه‌ام را که در مدینه بود با زمینی که در خیبر داشتم فروختم و خودم و بچه‌هایم در رکاب آن جناب بیرون آمدم‌ به این امید که شاید در رکابش شهید شوم، لیکن موفق نشدم تا آنکه با آن جناب به بصره آمدیم و همچنین زنده بودم تا آن جناب به صفین رفت، من نیز در این جنگ و جنگ نهروان شرکت داشتم، و همه جا در خدمتشان بودم، تا اینکه شهید شدند، من نیز به مدینه برگشتم در حالی که دیگر در آن شهر که وطن من است خانه و زمینی نداشتم، حسن بن علی (ع) زمینی را که در ینبع داشت به من واگذار نمود، و نیز یک قسمت از خانه پدر بزرگوارش امیر المؤمنین (ع) را به من داد، و من با زن و بچه‌ام در آنجا منزل کردم<span class="footnote" rel="1" title="نقل از غایة المرام ص ۱۰۸ ح ۶">*</span>. </p> <p>در تفسیر عیاشی به اسناد خود از حسن بن زید از پدرش زید بن حسن از جدش روایت می‌کند که گفت: شنیدم از عمار یاسر که می‌گفت: در هنگام رکوع نماز مستحبی، سائلی برابر علی بن ابی طالب ایستاد، حضرت انگشتر خود را بیرون کرده و به وی داد، آن گاه نزد   <code class="page" rel="6,24"/> پیغمبر آمد و داستان خود را گفت، چیزی نگذشت که این آیه نازل شد <span class="aya" rel="5_55" data-words="1-5">إنما ولیکم الله و رسوله...</span> رسول اللَّه (ص) آیه را بر ما تلاوت نمود و سپس فرمود: هر که من مولای اویم علی مولای اوست، بار الها دوست بدار هر که علی را دوست بدارد و دشمن بدار هر که علی را دشمن بدارد<span class="footnote" rel="1" title="تفسیر عیاشی ج ۱ ص ۳۲۷ ح ۱۳۹">*</span>. </p> <p>و در تفسیر عیاشی از مفضل بن صالح از بعضی از اصحابش از امام محمد باقر و یا امام جعفر صادق (ع) نقل می‌کند که فرمود: وقتی آیه‌ <span class="aya" rel="5_55" data-words="1-8">إنما ولیکم الله و رسوله و الذین آمنوا</span> نازل شد رسول خدا را گران آمد و ترسید که قریش تکذیبش کنند لذا این آیه نازل شد: <span class="aya" rel="5_67" data-words="1-9">یا أیها الرسول بلغ ما أنزل إلیک من ربک...</span> پس در روز غدیر خم قضیه را عملی نمود.<span class="footnote" rel="2" title="تفسیر عیاشی ج ۱ ص ۳۲۸ ح ۱۴۰">*</span> باز در تفسیر عیاشی از ابی جمیله از بعضی از اصحابش از امام محمد باقر یا امام صادق  (ع) نقل می‌کند که فرمود: رسول خدا (ص) فرمود: خداوند به من وحی فرستاد به اینکه چهار نفر را دوست بدارم: علی، ابا ذر، سلمان و مقداد، راوی می‌گوید: عرض کردم در بین آن همه جز این چهار نفر کسی معرفت به ولایت نداشت؟ فرمود بلکه سه نفر عرض کردم این همه آیات مانند <span class="aya" rel="5_55" data-words="1-8">إنما ولیکم الله و رسوله و الذین آمنوا</span> و مانند <span class="aya" rel="4_59" data-words="5-13">أطیعوا الله و أطیعوا الرسول و أولی الأمر منکم</span> نازل شد آیا کسی جز این چند نفر پرسید که این آیات در باره کیست؟ !فرمود: کسی نبود بپرسد اصل این آیات از کجا است تا چه رسد به اینکه بپرسد در شان کیست.<span class="footnote" rel="3" title="تفسیر عیاشی ج ۱ ص ۳۲۸ ح ۱۴۱">*</span> و در غایة المرام از صدوق (رحمة اللَّه علیه) نقل می‌کند که وی به اسناد خود از ابی سعید وراق از پدرش از جعفر بن محمد (ع) از پدرش و از جدش (ع) نقل می‌کند داستان قسم دادن علی (ع) ابی بکر را، وقتی که به خلافت نشسته بود و در ضمن فضایل خود را برای ابی بکر ذکر می‌نمود و به کلماتی که رسول اللَّه (ص) در حقش فرموده بود استدلال می‌کرد تا اینکه فرمود: ای ابا بکر تو را به خدا سوگند آیا ولایتی که قرین ولایت خدا و رسول است در آیه زکات ولایت من است یا ولایت تو؟ گفت بلکه ولایت تو است.<span class="footnote" rel="4" title="غایة المرام ص ۱۰۸ ح ۱۶">*</span>         <code class="page" rel="6,25"/> و شیخ در کتاب مجالس به اسناد خود از ابی ذر (رضوان اللَّه علیه) نقل می‌کند حدیث قسم دادن علی (ع) عثمان و زبیر و عبد الرحمن بن عوف و سعد بن ابی وقاص را در روز شوری، و داستان احتجاج آن حضرت را با نامبردگان و استدلال او را به نصوصی که رسول اللَّه (ص) در باره جانشینی او فرموده و تصدیق همه نامبردگان فرمایشات او را، از جمله آن احتجاجات یکی همین آیه مورد بحث ما است، که امام قسمشان می‌دهد و می‌فرماید آیا کسی در بین شما مسلمین غیر من هست که در حال رکوع زکات داده و آیه قرآن در حقش نازل شده باشد؟ !همگی عرض کردند نه.<span class="footnote" rel="1" title="غایة المرام ص ۱۰۸ ح ۱۷ نقل از مجالس">*</span> و در کتاب احتجاج است که حضرت ابی الحسن ثالث امام هادی علی بن محمد  (ع) در پاسخ سؤالات مردم اهواز راجع به مساله جبر و تفویض نامه‌ای بسویشان فرستاده، در آن نامه فرموده همه امت و بدون اینکه احدی مخالف یافت شود اعتراف دارند که قرآن کتابی است به حق و در آن شکی نیست، بنا بر این تمامی فرق مسلمین در اینکه در باره قرآن حرفی ندارند مصیبند، و در تصدیق آنچه خدای تعالی فرستاده محقند و در حقیقت خداوند همه امت را در این مساله به راه راست هدایت نموده است و اجتماعشان بر این مطلب اجتماع بر ضلالت نیست، رسول اللَّه (ص) هم اگر فرموده: لا تجتمع امتی علی ضلالة  معنیش این بوده، نه آن تاویلاتی که یک عده جاهل برای این کلام کرده‌اند، و نه گفته‌های یک مشت معاندی که قرآن را به پشت خود انداخته و دنبال احادیث مجعول و دروغی را گرفته و عقائد ساختگی و مهلکه‌ای را که مخالف صریح آیات قرآن است پیروی کرده‌اند. </p> <p>از خداوند متعال در خواست می‌کنیم که موفق به نمازمان نموده، و ما را به راه رشد هدایت فرماید. آن گاه امام فرمود بنا بر این اگر قرآن کریم موافق با خبری بود و صدق آن خبر را گواهی نمود باید آن خبر را اخذ و بر طبقش عمل کرد و اگر خبر دیگری از همان اخبار مجعوله و دروغی که گفتیم معارض با این خبر شد نباید به آن اعتنا کرد. چون مخالفت کتاب، خود دلیل روشنی است بر اینکه این خبر از ناحیه مقدسه معصوم صادر نشده، و ساخته دست معاندین و مایه گمراهی است، وقتی این مطلب روشن شد اینک می‌گوییم یکی از صحیح‌ترین اخباری که قرآن کریم گواه بر صحت آنست، خبری است که تمامی فرق مسلمین اتفاق دارند که از ناحیه مقدسه رسول خدا (ص) صادر شده است. </p> <p>این حدیث شریف است که آن جناب فرمود انی مستخلف فیکم خلیفتین   <code class="page" rel="6,26"/> کتاب اللَّه و عترتی، ما ان تمسکتم بهما لن تضلوا بعدی و انهما لن یفترقا حتی یردا علی الحوض و این مضمون با الفاظ دیگری هم نقل شده و آن اینست: انی تارک فیکم الثقلین کتاب اللَّه و عترتی اهل بیتی و انهما لن یفترقا حتی یردا علی الحوض ما ان تمسکتم بهما لن تضلوا و تقریبا حاصل معنای این حدیث شریف اینست: من در بین شما دو چیز گران به جانشینی خود می‌گذارم، یکی کتاب خداوند و یکی عترتم و اهل بیتم، و این دو هرگز از هم جدا نخواهند شد تا بر لب حوض وارد بر من شوند و شما بعد از من مادامی که به آن دو تمسک جویید هرگز گمراه نخواهید شد. </p> <p>آن گاه امام هادی (ع) می‌فرماید: این یک مضمونیست که به دو عبارت نقل شده و ما بعنوان مثال آن را ذکر کردیم، و می‌بینیم که کتاب خداوند موافق آنست و بر طبق آن نص صریح دارد، و آن اینست که می‌فرماید: <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span>. </p> <p>پس این حدیث شریف از احادیثی است که باید آن را اخذ کرد و به آن عمل نمود و راجع به این کلمه از آیه هم که فرمود <span class="aya" rel="5_55" data-words="7-8">الذین آمنوا</span> باز باید یا از کتاب خدا و یا از اجماع امت بدست آورد که مراد از آن کیست، و می‌بینیم که مجمع علیه بین علما و اهل حدیث از همه فرق اسلام است که مراد از <span class="aya" rel="5_55" data-words="7-8">الذین آمنوا</span> تنها و تنها امیر المؤمنین (ع) است که انگشتر خود را تصدق داد، در حالی که در رکوع نماز بود، از این رو خداوند پاس عملش را نگهداشته و این آیه را فرستاد، و می‌بینیم که رسول خدا (ص) او را از بین همه اصحاب خود به کلمات ذیل اختصاص داده و امر ولایتش را آشکارا ساخت و فرمود: من کنت مولاه فعلی مولاه اللهم و ال من والاه و عاد من عاداه<span class="footnote" rel="1" title="هر که من در زندگیم مولای او بودم پس از من علی مولای اوست بار الها دوست بدار کسی را که دوست بدارد علی را، و دشمن بدار کسی را که دشمنش بدارد">*</span> و نیز فرمود: علی یقضی دینی و ینجز موعدی و هو خلیفتی علیکم بعدی<span class="footnote" rel="2" title="علی قرض مرا می‌دهد و پس از من به وعده‌های من وفا می‌کند و او است خلیفه من بر شما پس از خودم">*</span> و نیز روزی که او را خلیفه خود در مدینه قرار داد و خود به سفر رفت در پاسخ علی (ع) که از نرفتن به میدان جنگ ناراحت بود و عرض کرد آیا مرا برای زن‌ها و بچه‌ها می‌گذاری؟ فرمود: اما ترضی ان تکون منی بمنزلة هارون من موسی الا انه لا نبی بعدی؟<span class="footnote" rel="3" title="آیا خشنود نیستی به اینکه نسبت به من مقام هارون نسبت به موسی را داشته باشی؟ !با این تفاوت که پس از من پیغمبری نخواهد بود">*</span>. </p> <p>       <code class="page" rel="6,27"/> بنا بر این می‌فهمیم که قرآن کریم به صدق این اخبار شهادت داده، و این شواهد را بر ولایت علی (ع) محقق دانسته، پس بر امت لازم می‌شود که به آن اخبار و آیاتی که گواه صدق آن اخبار است اقرار کنند، چه وقتی کتاب خدا گواه صدق آنها بود و اخبار بر طبق احکام قرآن حکم نمود دیگر سزاوار نیست کسی به آنها اقتدا نکند مگر اینکه در پی درک حقیقت نباشد، و اهل عناد و فساد باشد.<span class="footnote" rel="1" title="احتجاج طبرسی ج ۲ ص ۲۵۱-۲۵۳">*</span> و در احتجاج حدیثی از امیر المؤمنین (ع) نقل می‌کند که فرمود: منافقین به رسول اللَّه عرض کردند آیا بعد از واجباتی که تا کنون پروردگارت بر ما واجب فرموده تکلیف دیگری هنوز مانده یا همه تکالیف بیان شده؟ اگر هنوز واجبی مانده بفرمایید تا خاطر ما آسوده شود و بدانیم که دیگر تکلیفی جز آنچه در دست داریم نیست. در پاسخ این سؤال که منافقین کردند خدای تعالی این آیه را نازل فرمود: <span class="aya" rel="34_46" data-words="1-4">قل إنما أعظکم بواحدة</span> یعنی بگو من شما را به یک چیز پند می‌دهم. و مراد از آن یک چیز ولایت است آن گاه آیه‌ <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span> در بیان آن نازل شد، و در بین امت هیچ اختلافی نیست که در آن روز و قبل از آن کسی از مسلمین جز یک نفر در رکوع صدقه نداده (تا آخر حدیث)<span class="footnote" rel="2" title="به نقل از غایة المرام ص ۱۰۹ ح ۱۹">*</span>. </p> <p>شیخ مفید (رحمة اللَّه علیه) در کتاب اختصاص از احمد بن محمد بن عیسی از قاسم بن محمد جوهری از حسن ابن ابی العلا روایت می‌کند که وی گفته: خدمت حضرت صادق عرض کردم آیا اطاعت اوصیای پیغمبران واجب است؟ فرمود آری آنانند که خداوند در حقشان فرموده: <span class="aya" rel="4_59" data-words="5-13">أطیعوا الله و أطیعوا الرسول و أولی الأمر منکم</span> و هم آنانند که خداوند در حقشان فرموده: <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون .</span><span class="footnote" rel="3" title="اختصاص مفید ص ۲۷۷">*</span> مؤلف: این روایت را شیخ کلینی (رحمة اللَّه علیه) نیز در کافی از حسین بن ابی العلا<span class="footnote" rel="4" title="اصول کافی ج ۱ ص ۱۸۹ ح ۱۶">*</span> و روایت دیگری قریب به این مضمون از احمد بن عیسی از آن جناب نقل کرده<span class="footnote" rel="5" title="اصول کافی ج ۱ ص ۱۸۷ ح ۷">*</span> است،           <code class="page" rel="6,28"/> و اینکه امام صادق آیه‌ای را که در حق شخص امیر المؤمنین (ع) نازل شده به همه ائمه اهل بیت (ع) نسبت داده‌اند از این جهت است که همه معصومین اهل یک بیت و تکلیف مردم نسبت به همه یکی است. </p> <p>و از تفسیر ثعلبی نقل شده که می‌گفته است. ابو الحسن محمد بن قاسم فقیه مرا خبر داد از عبد اللَّه بن احمد شعرانی از ابو علی احمد بن علی بن رزین از مظفر بن حسن انصاری از سری بن علی وراق از یحیی بن عبد الحمید جمانی از قیس بن ربیع از اعمش از عبایة بن ربعی که گفت روزی عبد اللَّه عباس کنار زمزم نشسته و برای مردم حدیث می‌کرد و مرتب می‌گفت  قال رسول اللَّه ص <em>، </em> قال رسول اللَّه ص تا اینکه مرد عمامه بسری که با عمامه‌اش صورتش را پوشانیده بود نزدیک آمد و هر دفعه که ابن عباس می‌گفت قال رسول اللَّه ص و حدیثش را می‌خواند او نیز می‌گفت قال رسول اللَّه ص و حدیثی می‌خواند، ابن عباس پرسید تو را به خدا سوگند بگو ببینم کیستی؟ ابن ربعی می‌گوید دیدم عمامه را از صورت خود کنار زد و گفت ای مردم هر کس مرا می‌شناسد که هیچ و هر کس مرا نمی‌شناسد بداند که من جندب بن جناده بدری ابو ذر غفاریم، با این دو گوش خود از رسول خدا (ص) شنیدم و اگر دروغ بگویم خداوند آن دو را کر کند و با این دو چشمم دیدم و اگر دروغ بگویم هر دو را کور کند، شنیدم که فرمود: علی قائد البررة و قاتل الکفرة، منصور من نصره، مخذول من خذله- علی پیشوا و زمامدار نیکان است، علی کشنده کافران است، علی کسی است که یاورش را خداوند نصرت می‌دهد و دشمنش را خدا خذلان می‌دهد . </p> <p>هان ای مردم بدانید که روزی از روزها با رسول اللَّه (ص) نماز ظهر می‌خواندم سائلی در مسجد از مردم چیزی سؤال کرد و کسی به وی چیزی نداد، سائل دست خود را به آسمان بلند کرد و گفت: خدایا تو شاهد باش که من در مسجد رسول تو سؤال کردم و کسی به من چیزی نداد، در همین حالی که او شکوه می‌کرد علی (ع) در رکوع بود با انگشت کوچک دست راست خود اشاره به سائل کرد، سائل نزدیک رفته و انگشتر را از انگشت آن جناب بیرون کرد، این را هم بگویم که علی (ع) همواره انگشتر را در آن انگشت می‌کرد. باری رسول اللَّه (ص) ناظر تمامی این جریانات بود و لذا وقتی نمازش تمام شد سر بسوی آسمان بلند نمود و عرض کرد: بار الها موسی از تو خواست تا شرح صدرش دهی و کارهایش را آسان سازی، و گره از زبانش بگشایی تا مردم گفتارش را بفهمند، و نیز در خواست کرد هارون را که برادرش بود وزیر و یاورش قرار دهی و با وی پشتش را محکم نموده و او را در کارها و ماموریت‌هایش شریک سازی، و تو در قرآن ناطقت پاسخش را چنین<code class="page" rel="6,29"/> داده‌ای: بزودی بوسیله برادرت تو را در کار نبوت کمک می‌دهیم و برای شما نسبت به آیات خود سلطنتی قرار می‌دهیم تا به شما دست نیابند. </p> <p>بار الها من محمد، نبی و صفی توام، بار الها مرا هم شرح صدری ارزانی بدار و کار مرا نیز آسان بساز، و از اهل بیتم علی را وزیرم قرار بده و به این وسیله پشتم را محکم کن. آن گاه ابو ذر گفت: رسول اللَّه هنوز دعایش در زبان بود که جبرئیل از ناحیه خدای جلیل به حضورش آمد و عرض کرد: ای محمد بخوان. پرسید چه بخوانم؟ ابو ذر می‌گوید جبرئیل گفت این آیه را بخوان: <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span><span class="footnote" rel="1" title="نقل از غایة المرام ص ۱۰۳-۱۰۴ ح ۱">*</span>. </p> <p>و از کتاب جمع بین الصحاح السته تالیف زرین نقل کرده که در جلد سوم در تفسیر سوره مائده‌ آیه‌ <span class="aya" rel="5_55" data-words="1-5">إنما ولیکم الله و رسوله...</span> از صحیح نسایی از ابن سلام روایت کرده که گفت: نزد رسول خدا (ص) رفته و عرض کردیم قوم و قبیله ما با ما بخاطر اینکه خدا و رسولش را تصدیق کردیم می‌ستیزند و سوگند خورده‌اند که با ما همکلام نشوند، بدنبال این شکایت ما بود که آیه‌ <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span> نازل شد. آن گاه بلال برای نماز ظهر اذان گفت، مردم همه به نماز ایستادند، بعضی در حال رکوع و بعضی در سجده دیده می‌شدند و بعضی هم مشغول سؤال بودند، در این میان سائلی از کنار علی گذشت آن جناب انگشتر خود را در حال رکوع به وی داد، سائل جریان را به رسول اللَّه (ص) عرض کرد، رسول اللَّه (ص) رو به همه ما نمود و این آیه را تلاوت کرد: <span class="aya" rel="5_55-56" data-words="1-31">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون، و من یتول الله و رسوله و الذین آمنوا فإن حزب الله هم الغالبون .</span><span class="footnote" rel="2" title="نقل از غایة المرام ص ۱۰۴ ح ۲">*</span> و ابن مغازلی شافعی در تفسیر آیه مورد بحث در کتاب مناقب خود بطور اجازه (نه سماع) نقل می‌کند از ابو بکر، احمد بن ابراهیم بن شاذان بزاز از حسن بن علی عدوی از سلمة بن شبیب از عبد الرزاق از مجاهد از ابن عباس که در تفسیر آیه مورد بحث ما گفته که این آیه در حق علی (ع) نازل شده است<span class="footnote" rel="3" title="نقل از غایة المرام ص ۱۴۰ ح ۳">*</span>. </p> <p>       <code class="page" rel="6,30"/> باز در همین کتاب از احمد بن محمد بن طاوان از ابو احمد عمر بن عبد اللَّه بن شوذب از محمد بن احمد عسکری دقاق از محمد بن عثمان بن ابی شبیه از عباده از عمر بن ثابت از محمد بن سائب از ابی صالح از ابن عباس نقل می‌کند که گفت روزی علی (ع) در حال رکوع بود که مسکینی نزدش آمد آن جناب انگشتر خود را به وی داد پس از آن، رسول اللَّه  (ص) از سائل پرسید چه کسی این انگشتر را بتو داد؟ عرض کرد این مردی که در رکوع است. دنبال این ماجرا این آیه نازل شد: <span class="aya" rel="5_55" data-words="1-8">إنما ولیکم الله و رسوله و الذین آمنوا...</span><span class="footnote" rel="1" title="نقل از غایة المرام ص ۱۰۴ ح ۶">*</span>. </p> <p>و نیز در همین کتاب از احمد بن محمد طاوان بطور اجازه نقل می‌کند که ابا احمد عمر بن عبد اللَّه بن شوذب بر ایشان روایت کرده از محمد بن جعفر بن محمد عسکری از محمد بن عثمان از ابراهیم بن محمد بن میمون از علی بن عابس که وی گفته است: روزی من و ابو مریم وارد شدیم بر عبد اللَّه بن عطا، ابو مریم از وی خواهش کرد که حدیثی را که سابقا از ابی جعفر برایش نقل کرده بود بار دیگر برای علی بن عابس نیز نقل کند او گفت من نزد ابی جعفر نشسته بودم، دیدم که پسر عبد اللَّه بن سلام رد شد، از ابی جعفر پرسیدم خدا مرا فدایت کند این پسر همان کسی است که علم قرآن را می‌داند؟ گفت: نه، آن امام شما علی بن ابی طالب است که آیاتی از قرآن کریم در باره‌اش نازل شده، مانند آیه‌ <span class="aya" rel="13_43" data-words="14-18">و من عنده علم الکتاب</span> و آیه‌ <span class="aya" rel="11_17" data-words="1-11">أ فمن کان علی بینة من ربه و یتلوه شاهد منه</span> و آیه‌ <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون .</span><span class="footnote" rel="2" title="نقل از غایة المرام ص ۱۰۴ ح ۷">*</span> و از خطیب خوارزمی نقل شده که گفته است معاویه به عمرو بن عاص نامه نوشته بود و او در جوابش چنین نوشت: ای معاویه تو خودت خوب می‌دانی چقدر آیات قرآنی را که خود می‌خوانی در فضائل اوست و کسی در آن آیات با او شریک و همباز نیست، مانند آیه‌ <span class="aya" rel="76_7" data-words="1-2">یوفون بالنذر</span><span class="footnote" rel="3" title="سوره دهر آیه ۸">*</span> و آیه‌ <span class="aya" rel="5_55" data-words="1-17">إنما ولیکم الله و رسوله و الذین آمنوا الذین یقیمون الصلاة و یؤتون الزکاة و هم راکعون</span> و آیه‌ <span class="aya" rel="11_17" data-words="1-14">أ فمن کان علی بینة من ربه و یتلوه شاهد منه و من قبله</span><span class="footnote" rel="4" title="آیا بنا بر این کسی که راجع به پروردگار خود هم از ناحیه عقل خود و هم از ناحیه کتابهای آسمانی قبل برهان و شاهد دارد مثل کسی است که دارای آن نیست؟ !!سوره هود، آیه ۱۷">*</span> و نیز خدای متعال در باره‌اش فرموده: <span class="aya" rel="33_23" data-words="3-7">رجال صدقوا ما عاهدوا الله</span><span class="footnote" rel="5" title="بعضی از مؤمنین کسانی‌اند که وقتی با خدا عهد می‌بندند به آن وفا می‌کنند سوره احزاب، آیه ۲۳">*</span> و نیز می‌فرماید:           <code class="page" rel="6,31"/> <span class="aya" rel="42_23" data-words="11-19">قل لا أسئلکم علیه أجرا إلا المودة فی القربی</span><span class="footnote" rel="1" title="نقل از غایة المرام ص ۱۰۵ و ۱۰۴ ح ۱۰">*</span> -یعنی بگو من از شما بر رسالت خود مزدی نمی‌خواهم مگر همین را که با نزدیکانم مودت کنید . </p> <p>و نیز از او نقل شده از ابی صالح از ابن عباس که گفت عبد اللَّه بن سلام با یک عده دیگر از یهودیهایی که به اتفاق هم ایمان آوردند شرفیاب شدند خدمت رسول اللَّه و عرض کردند خانه‌های ما دور است جز حضور تو جایی نداریم که در آن معالم دینی خود را یاد بگیریم و اقوام ما وقتی دیدند ما به خدا و رسولش ایمان آوردیم و در نبوتش تصدیقش کردیم ما را ترک گفتند و با خود قسم یاد کردند که با ما مجالست نکنند و به ما زن ندهند و از ما زن نگیرند و با ما هم کلام نشوند و این بر ما سخت و گران است، رسول خدا این آیه را برایشان تلاوت فرمود: <span class="aya" rel="5_55" data-words="1-5">إنما ولیکم الله و رسوله...</span> آن گاه رسول خدا (ص) از منزل به عزم مسجد بیرون رفت و در حالی که مردم مشغول رکوع و سجود بودند وارد مسجد شدند، در این بین، چشم آن جناب به سائلی افتاد، روی به سائل کرد و فرمود آیا کسی به تو چیزی داده؟ عرض کرد: آری انگشتری از طلا، حضرت پرسید چه کسی انگشتر را بتو داد؟ عرض کرد آن مردی که ایستاده -با دست اشاره به علی بن ابی طالب (ع) نمود-رسول خدا پرسید در چه حالی بتو داد؟ عرض کرد در حال رکوع، حضرت تکبیر گفت و این آیه را تلاوت نمود <span class="aya" rel="5_56" data-words="1-14">و من یتول الله و رسوله و الذین آمنوا فإن حزب الله هم الغالبون</span> آن گاه حسان بن ثابت این اشعار را در باره این ماجرا سرود<span class="footnote" rel="2" title="نقل از غایة المرام ص ۱۰۵">*</span>. </p> <p> <span class="poem">ابا حسن تفدیک نفسی و مهجتی‌ / و کل بطی‌ء فی الهدی و مسارع<span class="footnote" rel="3" title="ای ابا حسن فدای تو باد جسم و جان من و جسم و جان همه عالم، چه آنان که در راه هدایت کند سیر می‌کنند و چه آنان که به سرعت پیش می‌روند">*</span> / ا یذهب مدحی و المحبین ضائعا / و ما المدح فی ذات الا له بضائع؟<span class="footnote" rel="4" title="آیا این مدیحه من و مدیحه (دوستدار تو) ضایع و بی نتیجه خواهد شد؟ !حاشا مدحی که در راه رضای خدا (نه به امید جایزه) گفته شده ضایع و بی اجر باشد">*</span> / فانت الذی اعطیت اذ کنت راکعا / فدتک نفوس القوم یا خیر راکع<span class="footnote" rel="5" title="یا علی تو آن کسی هستی که در حال رکوع عطا فرمودی جانهای مردم فدای تو باد ای بهترین رکوع کننده">*</span> / بخاتمک المیمون یا خیر سید / و یا خیر شار ثم یا خیر بائع<span class="footnote" rel="6" title="عطا فرمودی انگشتر مبارکت را ای بهترین سرور و ای بهترین خریدار و ای بهترین فروشنده در راه خدا">*</span> </span>             <code class="page" rel="6,32"/> <span class="poem">فانزل فیک اللَّه خیر ولایة / و بینها فی محکمات الشرائع<span class="footnote" rel="1" title="بپاس همین عطای در حال رکوعت و در باره این عملت بود که خداوند دستور بهترین ولایت را برایت نازل نموده و آن را در قرآن مجید در خلال بیان شرایع محکم دین بیان فرمود">*</span> </span> و حموینی نسبت می‌دهد به ابی هدبه ابراهیم بن هدبه که او گفته انس بن مالک به او خبر داد که سائلی به مسجد رسول اللَّه (ص) در آمد در حالی که می‌گفت کیست قرض دهد به خدایی که اینقدر توانا هست که بتواند قرض خود را بدهد و اینقدر با وفا هست که در دادن قرض خود مسامحه نورزد؟ علی (ع) در همین حال مشغول نماز و در حال رکوع بود که دست خود را به پشت سر برد و با اشاره به فقیر گفت، بگیر این انگشتر را و از انگشتم بیرون کن، در این میان رسول اللَّه (ص) رو به عمر کرده و فرمود: ای عمر واجب شد. عمر عرض کرد پدر و مادرم فدایت باد چه چیز واجب شد؟ فرمود بهشت برایش واجب شد، به خدا سوگند از دستش در نیاورد مگر اینکه خداوند او را از گناهانش بیرونش کشید.<span class="footnote" rel="2" title="نقل از غایة المرام ص ۱۰۶-۱۰۵ حدیث ۱۳-۱۶-۱۲">*</span> و نیز از او از زید بن علی بن الحسین از پدرش از جدش (ع) است که گفت شنیدم از عمار یاسر (رضی اللَّه تعالی عنه) که می‌گفت: روزی سائلی در برابر علی بن ابی طالب  (ع) ایستاد در حالی که او در رکوع نماز مستحبی بود. انگشتر خود را از انگشت در آورده به سائل داد. آن گاه نزد رسول اللَّه (ص) آمد و داستان خود را برایش نقل کرد، چیزی نگذشت که این آیه نازل شد: <span class="aya" rel="5_55" data-words="1-5">إنما ولیکم الله و رسوله...</span> رسول اللَّه  (ص) آیه را تلاوت نموده و فرمود من کنت مولاه فعلی مولاه<span class="footnote" rel="3" title="نقل از غایة المرام ص ۱۰۶-۱۰۵ حدیث ۱۳-۱۶-۱۲">*</span>. </p> <p>و از حافظ ابی نعیم از ابی زبیر از جابر روایت شده که گفت: عبد اللَّه بن سلام با قومی شرفیاب شدند نزد رسول اللَّه (ص) و از این قسمت شکوه داشتند که یهودیها به جرم اینکه آنها مسلمان شده‌اند از آنان اجتناب می‌کنند، حضرت به ایشان فرمود جستجو کنید بلکه سائلی را بسویم بخوانید، ما وارد مسجد شدیم تا سائلی پیدا کرده و نزد رسول اللَّه  (ص) ببریم که ناگاه سائلی خود نزد آن جناب آمد. حضرت پرسید کسی بتو چیزی داده؟ عرض کرد آری به مردی گذشتم که در حال رکوع انگشتر خود را به من داد، فرمود با من بیا و آن شخص را نشانم بده، عبد اللَّه بن سلام می‌گوید به اتفاق رسول اللَّه  (ص) و آن سائل رفتیم دیدیم علی بن ابی طالب به نماز ایستاده، سائل اشاره به علی     <code class="page" rel="6,33"/> کرد و گفت: این شخص بود. پس آیه شریفه‌ <span class="aya" rel="5_55" data-words="1-3">إنما ولیکم الله...</span> در این باره نازل شد.<span class="footnote" rel="1" title="نقل از غایة المرام ص ۱۰۵-۱۰۶ حدیث ۱۲-۱۳-۱۶">*</span> و نیز از موسی بن قیس حضرمی از سلمة بن کهیل روایت می‌کند که گفت علی انگشتر خود را در حال رکوع صدقه داد این آیه در حقش نازل شد: <span class="aya" rel="5_55" data-words="1-3">إنما ولیکم الله...</span><span class="footnote" rel="2" title="نقل از غایة المرام ص ۱۰۶ ح ۲۳-۲۴">*</span>. </p> <p>باز از همو از عوف بن عبید بن ابی رافع، از پدرش، از جدش روایت کرده که گفت داخل شدم به رسول خدا (ص) دیدم که آن جناب در خوابست لیکن نه خواب معمولی بلکه حالت گرفتن وحی، و نیز دیدم ماری را که در کنار خانه آن جناب است او را نکشتم چون ترسیدم از سر و صدای کشتن آن، رسول خدا (ص) بیدار شود ناچار برای نگهداری و حفاظت آن جناب از آسیب مار، بین آن حضرت و بین مار خوابیدم تا اگر آسیبی دارد به من بزند. در این میان آن جناب بیدار شد در حالی که این آیه را در زبان داشت: <span class="aya" rel="5_55" data-words="1-5">إنما ولیکم الله و رسوله...</span>. </p> <p>آن گاه گفت الحمد للَّه و نزد من آمد و پرسید چرا اینجا خوابیده‌ای؟ من در پاسخ داستان مار را به عرضشان رسانیدم. فرمود برخیز و او را بکش، پس کشتم، آن گاه دست مرا گرفت و فرمود: ای ابا رافع بزودی پس از من قومی با علی خواهند جنگید، و جهاد با آن قوم حق خداست، پس هر کس نتواند با ایشان با دست جهاد کند باید با زبان مقاتله نماید و اگر با زبان هم نتوانست باید با قلب خود از آنان بیزاری جوید، حکم خدا این است و بس.<span class="footnote" rel="3" title="نقل از غایة المرام ص ۱۰۶ ح ۲۳-۲۴">*</span> مؤلف: روایات راجع به اینکه دو آیه مورد بحث در باره داستان صدقه دادن انگشتر علی  (ع) نازل شده بسیار است و ما عده‌ای از آن روایات را از کتاب <em>غایة المرام</em> بحرانی نقل کردیم و این روایات در کتابهایی هم که غایة المرام از آنها روایت نقل می‌کند موجود می‌باشد، و ما از آنها اکتفاء کردیم به این چند روایتی که نقل شد با اینکه در باره کیفیت وقوع حادثه اختلاف دارند و در این روایاتی که ما نقل کردیم نام بردگان زیر از صحابه رسول اللَّه  (ص) در نقل آن شرکت دارند: ابا ذر غفاری، عبد اللَّه بن عباس، انس بن مالک، عمار، جابر، سلمة بن کهیل، ابی رافع، عمرو بن عاص، و چند تن از امامان اهل بیت  (ع) و آنها عبارتند از حضرات حسین بن علی (ع) و علی بن الحسین  (ع) و محمد بن علی و جعفر بن محمد و امام هادی علی بن محمد (ع)، و همچنین تمامی ائمه تفسیر بدون استثنا در نقل این روایات شرکت دارند و هیچیک در آنها     <code class="page" rel="6,34"/> خدشه نکرده مانند: احمد، نسایی، طبری، طبرانی و عبد بن حمید و غیر ایشان از حفاظ و ائمه حدیث و متکلمین که همه، صدور این روایات را از ناحیه مقدسه رسالت (ص) مسلم دانسته‌اند و همچنین فقها در بحث نماز در این مساله که آیا فعل کثیر نماز را باطل می‌کند یا خیر و اینکه فعل کثیر چقدر است و نیز در این مساله که آیا صدقه مستحبی هم زکات نامیده می‌شود یا نه؟ روایات مزبور را با آیه شریفه مورد بحث منطبق دانسته‌اند، و عموم علمای ادب و مفسرینی که در تفسیر قرآن بیشتر متعرض جهات ادبی قرآنند با اینکه بیشتر آنان از بزرگان و ائمه اهل ادبند مانند زمخشری صاحب کشاف و ابو حیان، این انطباق را پذیرفته‌اند و هیچیک از ناقلین این روایات با اینکه همه عرب و اهل زبان بوده‌اند در این انطباق مناقشه و ایراد نکرده‌اند. </p> <p>و خلاصه در این روایات جایی برای انگشت بند کردن نیست و اینکه بعضی از معاندین نسبت مجعولیت به این روایات داده‌اند و گفته‌اند که این روایات جعلی و ساختگی است، منتهای عناد را اعمال کرده‌اند و نباید به گفته ایشان وقعی گذاشت، مخصوصا بعضی مانند شیخ الاسلام ابن تیمیه اینقدر در این مرحله تندروی کرده که می‌گوید علما اجماع و اتفاق دارند که این روایات ساختگی است. <code class="page" rel="6,35"/> </p>
