<h3 class="ayas">سوره النساء آیه‌های ۱۱ تا ۱۴</h3><code class="section" rel="4_11-14"/><h3>ترجمه آیات</h3> <p> <span class="trans" rel="4_11">حکم خدا در حق فرزندان شما این است که پسران دو برابر دختران ارث برند، پس اگر دختران بیش از دو نفر باشند، فرض همه دو ثلث (دو سوم) ترکه است و اگر یک نفر باشد، نصف و فرض هر یک از پدر و مادر یک سدس ترکه است در صورتی که میت را فرزند باشد و اگر فرزند نباشد و وارث منحصر به پدر و مادر باشد در این صورت مادر یک ثلث می‌برد (و باقی به پدر رسد) و اگر میت را برادر باشد در این فرض مادر سدس خواهد برد، پس هر آنکه حق وصیت و دین که به مال میت تعلق گرفته استثنا شود، شما این را که پدران یا فرزندان و خویشان کدام یک به خیر و صلاح و به ارث بردن به شما نزدیکترند نمی‌دانید (تا در حکم ارث مراعات کنید)  (این احکام) فریضه‌ای است که خدا باید معین فرماید زیرا خداوند بهر چیز دانا و به همه مصالح خلق آگاه است.  «۱۱» </span><span class="trans" rel="4_12">سهم ارث شما مردان از ترکه زنان نصف است در صورتی که آنها را فرزند نباشد و اگر فرزند باشد ربع خواهد بود پس از خارج کردن حق وصیت و دینی که به دارایی آنها تعلق گرفته و سهم ارث زنان ربع ترکه شما مردان است اگر دارای فرزند نباشید و چنانچه فرزند داشته باشید ثمن خواهد بود، پس از ادای حق وصیت و دین شما و اگر مردی بمیرد که وارثش کلاله او باشند (برادر و خواهر امی یا هر خواهر و برادری) یا زنی بمیرد که وارثش یک برادر و یا خواهر او باشد در این فرض سهم ارث یک نفر از آنها سدس خواهد بود و اگر بیش از یک نفر باشند همه آنها ثلث ترکه را به اشتراک ارث برند بعد از خارج کردن دین و حق وصیت میت در صورتی که وصیت به حال ورثه بسیار زیان‌آور نباشد (یعنی زاید بر ثلث نباشد) این حکمی است که خدا سفارش فرموده و خدا به همه احوال بندگان دانا و به هر چه کنند بردبار است.  «۱۲» </span><span class="trans" rel="4_13">آنچه مذکور شد احکام و اوامر خدا است و هر کس پیرو امر خدا و رسول او است او را به بهشتهایی در آورند که در زیر درختانش نهرها جاری است و آنجا منزل ابدی مطیعان خواهد بود و این است سعادت و پیروزی عظیم.  «۱۳» </span><span class="trans" rel="4_14">و هر که نافرمانی خدا و رسول کند و از حدود الهی تجاوز نماید، او را به آتشی در افکند که همیشه در آن معذب است و همواره در عذاب خواری و ذلت خواهد بود «۱۴» </span></p>       <h3>بیان آیات</h3> <p> <span class="aya" rel="4_11" data-words="1-8">یوصیکم الله فی أولادکم للذکر مثل حظ الأنثیین</span> <span class="phrase">کلمه <em>ایصا</em> که جمله <em rel="fa_4_11_1-1" data-sentence="27:60">یوصیکم</em> از این مصدر مشتق شده به معنای توصیه یعنی سفارش و دستور است.</span> </p> <p>راغب در کتاب <em>مفردات القرآن</em> می‌گوید: کلمه <em>وصیت</em> به معنای این است که<code class="page" rel="4,327"/> عملی را به دیگری پیشنهاد کنی، پیشنهادی که توام با وعظ باشد، این بود گفتار راغب<span class="footnote" rel="1" title="مفردات راغب ص ۵۲۵">*</span>. </p> <p>و در اینکه به جای لفظ <em>ابنا</em> کلمه <em>اولاد</em> را به کار برده، دلالتی است بر اینکه حکم <em>یک سهم دختر</em> و <em>دو سهم پسر</em> مخصوص به فرزندانی است که بدون واسطه از خود میت متولد شده‌اند و اما فرزندان با واسطه یا نوه و نتیجه و نبیره و پائین‌تر، حکمشان، حکم کسی است که بوسیله او به میت متصل می‌شوند و بنا بر این پسر زادگان هر چند که دختر باشند دو سهم می‌برند و دختر زادگان هر چند که پسر باشند یک سهم می‌برند، البته این در صورتی است که در حال مرگ مورث هیچیک از فرزندان بلاواسطه او، زنده نباشند و گرنه ارث از آن او خواهد بود و نوه و نتیجه و نبیره ارث نمی‌برند. </p> <p>و همچنین حکم در برادران و خواهران و فرزندان آنها این چنین است، یعنی در صورتی که میت از طبقه اول هیچ وارثی نداشته باشد، نه پدر و نه مادر و نه فرزند و نه فرزند زاده، و وارث او طبقه دوم یعنی برادر و خواهر و جد و جده باشد، اگر برادر و خواهرش زنده باشند برادران هر یک دو برابر یک خواهر ارث می‌برند و اگر همه برادران و خواهران میت قبل از مرگ او مرده باشند و وارث میت برادر زادگان و خواهر زادگان باشند، برادر زادگان دو برابر خواهر زادگان می‌برند، هر چند که دختر باشند و خواهر زادگان نصف برادر زادگان می‌برند هر چند که پسر باشند. و اگر قرآن کریم به جای کلمه <em>اولاد</em>  <em>ابنا</em> را آورده بود این نکته را نمی‌فهماند، چون این کلمه نفی واسطه را اقتضا نمی‌کند، یعنی هم فرزندان بلاواسطه ابنای انسانند و هم فرزند زادگان، هم چنان که این فرق میان دو کلمه: <em>اب</em> و <em>والد</em> هست یعنی، <em>والد</em> تنها به پدر بلاواسطه می‌گویند و  <em>اب</em> هم در مورد پدر بلاواسطه استعمال می‌شود و هم در مورد اجداد. </p> <p>و در اینجا ممکن است اشکال کنی که پس چرا در اواخر همین آیه تعبیر به <em>آبا</em> و  <em>ابنا</em> را آورد؟ در پاسخ می‌گوئیم: در آنجا نمی‌خواست نکته بالا را افاده کند، بلکه عنایت خاصی (که بیانش به زودی خواهد آمد) در کار بود و آن عنایت باعث شد تعبیر را عوض کند. </p> <p>و اما اینکه در هنگام بیان حکم، تعبیر دیگری آورد و فرمود: <span class="aya" rel="4_11" data-words="5-8">للذکر مثل حظ الأنثیین</span> - برای هر نر، چیزی دو برابر سهم ماده است برای این بود که اشاره کرده باشد به اینکه رسوم جاهلیت (که ارث بردن زنان را ممنوع می‌دانست) در اسلام باطل شده و کانه بطلان این رسم و نیز حکم خدا یعنی ارث بردن زنان را یک حکم معروف وا نمود کرده و فرموده: مردان مثل زنان ارث، می‌برند ولی دو برابر و به عبارت دیگر ارث زن را اصل در تشریع قرار داده و ارث مرد را   <code class="page" rel="4,328"/> به طفیل آن ذکر کرده تا مردم برای فهمیدن اینکه ارث مرد چه مقدار است محتاج باشند به اینکه به دست آورند، ارث زن (یعنی دختر میت) چه مقدار است، به مقایسه با آن دو برابرش را به پسر میت بدهند. </p> <p>و اگر افاده این نکته در کار نبود می‌فرمود: للانثی نصف الذکر-برای ماده نصف نر است ، که اگر اینطور فرموده بود، هم آن نکته را افاده نمی‌کرد و هم سازگاری سیاق رعایت نمی‌شد، این مطلبی است که بعضی از علما ذکر کرده‌اند و مطلب درستی است و چه بسا بتوان آن را تایید کرد به اینکه آیه شریفه بطور صریح و مستقل متعرض ارث مردان نشده، بلکه به این نحو متعرض ارث زنان شده، و اگر به چیزی از سهم مردان هم تصریح نموده با ذکر سهامی که زنان با مردان دارند ذکر کرده، هم چنان که در آیه بعدی و آیه‌ای که در آخر سوره آمده، این معنا به چشم می‌خورد. </p> <h3> <span class="title" rel="4_11">نکات و ظرائف جمله‌ <span class="aya" rel="4_11" data-words="5-8">للذکر مثل حظ الأنثیین</span> </span> </h3> <p> و <span class="phrase">سخن کوتاه اینکه جمله‌ <span class="aya" rel="4_11" data-words="5-8">للذکر مثل حظ الأنثیین</span> به منزله تفسیری است برای جمله <span class="aya" rel="4_11" data-words="1-4">یوصیکم الله فی أولادکم</span> و حرف الف و لام در دو اسم <em rel="fa_4_11_5-5" data-sentence="229:588">ذکر</em> و <em rel="fa_4_11_8-8" data-sentence="286:570">انثیین</em> لام تعریف جنس است و می‌فهماند که جنس مرد دو برابر سهم جنس زن ارث می‌برد و این دقتی است که در وراث، هم از جنس مرد موجود باشد و هم از جنس زن، در این فرض است که مرد دو برابر زن سهم می‌برد و اگر نفرمود: للذکر مثل حظی الانثی-نر مثل دو سهم ماده می‌برد <em>و یا </em> للذکر مثلا حظ انثی-نر دو مثل حظ ماده می‌برد ، برای این بود که با عبارتی کوتاه هم صورت وجود نر با ماده را بیان کرده باشد و هم حکم صورتی را که تنها دو دختر از میت باز مانده باشند که با توضیحی که بعدا می‌آید عبارت‌ <span class="aya" rel="4_11" data-words="5-8">للذکر مثل حظ الأنثیین</span> کوتاه‌ترین عبارت است.</span> </p> <p> <span class="aya" rel="4_11" data-words="9-17">فإن کن نساء فوق اثنتین فلهن ثلثا ما ترک</span> از ظاهر وقوع این جمله بعد از جمله: <span class="aya" rel="4_11" data-words="5-8">للذکر مثل حظ الأنثیین</span> بر می‌آید که جمله نامبرده عطف شده است بر معطوف علیهی حذف شده و تقدیری کانه فرموده: گفتیم پسر دو برابر دختر می‌برد در صورتی که متوفی هم پسر داشته باشد و هم دختر و یا هم برادر داشته باشد، هم خواهر، حال اگر ورثه او در هر طبقه که هستند تنها زنان باشند حکمش چنین و چنان است و حذف معطوف علیه در ادبیات عملی است شایع و این آیه شریفه از همان باب است: <span class="aya" rel="2_196" data-words="1-12">و أتموا الحج و العمرة لله، فإن أحصرتم فما استیسر من الهدی</span><span class="footnote" rel="1" title="سوره بقره، آیه ۱۹۶&quot;">*</span> و آیه:   <code class="page" rel="4,329"/> <span class="aya" rel="2_184" data-words="1-13">أیاما معدودات، فمن کان منکم مریضا أو علی سفر فعدة من أیام أخر</span><span class="footnote" rel="1" title="سوره بقره، آیه ۱۸۴&quot;">*</span> یعنی جمله: <span class="aya" rel="2_196" data-words="7-8">فإن أحصرتم...</span> و جمله: <span class="aya" rel="2_184" data-words="3-4">فمن کان...</span> معطوف است به جمله‌ای مقدر. </p> <p>و ضمیر در کلمه <em>کن</em> به کلمه اولاد در جمله: <span class="aya" rel="4_11" data-words="1-4">یوصیکم الله فی أولادکم...</span> بر می‌گردد و اگر ضمیر را مؤنث آورد، با اینکه مرجع ضمیر (اولاد) مذکر است، به ملاحظه مؤنث بودن خبر <em>کن</em> است (چون این لفظ از افعال ناقصه است و اسم و خبر می‌گیرد، اسمش اولاد و خبرش نسا است) و ضمیر در کلمه <em>ترک</em> به میت بر می‌گردد، گو اینکه کلمه میت در آیه نیامده، و لیکن از سیاق کلام فهمیده می‌شود. </p> <p> <span class="aya" rel="4_11" data-words="18-23">و إن کانت واحدة فلها النصف</span> <span class="phrase">ضمیر در فعل <em rel="fa_4_11_20-20" data-sentence="12:401">کانت</em> به کلمه ولد بر می‌گردد که از سیاق کلام فهمیده می‌شود و اگر ضمیر را مؤنث آورد و فرمود: <em rel="fa_4_11_20-20" data-sentence="155:301">کانت</em> و نفرمود: <em>کان</em> با اینکه مرجعش مذکر است، باز به ملاحظه خبر بوده است، چون منظور از ولد دختر است (می‌فرماید: اگر وارث میت یک فرد مؤنث یعنی یک دختر بود، نصف مال میت را می‌برد) چیزی که هست نام مال را ذکر نکرد، تنها فرمود: نصف از آن او است، پس الف و لام در کلمه <em>النصف</em> عوض از مضاف الیه است.</span> </p> <p>در اینجا سهم دو دختر را ذکر نکرد، برای اینکه از جمله قبلی یعنی‌ <span class="aya" rel="4_11" data-words="5-8">للذکر مثل حظ الأنثیین</span> به دست می‌آمد، چون وقتی نر و ماده هر دو وارث کسی باشند و سهم نر مثل سهم دو ماده باشد، ارث به سه قسمت تقسیم می‌شود، دو قسمت از آن نر و یک قسمت از آن ماده می‌شود، در نتیجه سهم یک ماده یک ثلث خواهد بود و قهرا سهم دو ماده دو ثلث می‌شود، البته این مقدار بطور اجمال از جمله نامبرده استفاده می‌شود، نه اینکه معنای دیگری از آن استفاده نشود، چون کلام طوری است که منافات ندارد بعد از آن مثلا بفرماید: و ان کانتا اثنتین فلهما النصف <em>و یا بفرماید: </em> و ان کانتا اثنتین فلهما الجمیع-اگر دو نفر ماده بودند نصف مال و یا همه آن را می‌برند چیزی که باعث شده جمله نامبرده متعین در معنایی که کردیم بشود این است که در دنبالش از ذکر دو ماده سکوت کرد و در عوض تصریح کرد به اینکه اگر زنان بیش از دو نفر بودند دو ثلث می‌برند، <span class="aya" rel="4_11" data-words="9-13">فإن کن نساء فوق اثنتین</span>، که این عبارت اشعار دارد بر اینکه خدای تعالی عمدا سهم دو دختر را ذکر نکرد. </p> <p>از این هم که بگذریم در زمان رسول خدا (ص) عمل آن جناب در ارث   <code class="page" rel="4,330"/> دادن به دو دختر همین بوده، یعنی به دو دختر نیز دو ثلث میداده، و از زمان رحلت آن جناب تا عصر حاضر، عمل علمای امت به همین روال جریان داشته و جز روایتی که از ابن عباس رسیده، مخالفتی در مساله نبوده است. </p> <p>و این توجیه که ما کردیم بهترین توجیه این سؤال است که چرا به سهم دو نفر ماده تصریح نکرد. </p> <p>مرحوم کلینی در کافی<span class="footnote" rel="1" title="فروع کافی ج ۷ ص ۷۳">*</span> گفته است: خدای تعالی سهم دو انثی را دو ثلث قرار داده، برای اینکه فرموده: <span class="aya" rel="4_11" data-words="5-8">للذکر مثل حظ الأنثیین</span>، به این بیان که اگر مردی از دنیا رفت و یک دختر و یک پسر به جای گذشت، پسر به اندازه سهم دو دختر می‌برد، قهرا مال سه قسمت می‌شود، دو قسمت از آن، سهم پسر و یک قسمت باقی مانده سهم دختر است، در نتیجه سهم دو دختر دو ثلث (دو سوم) خواهد بود خدای تعالی در بیان اینکه دو دختر دو ثلث می‌برند، به همین مقدار اکتفاء نمود این بود گفتار مرحوم کلینی و نظیر این کلام از ابی مسلم مفسر نقل شده، او گفته است که این معنا از جمله: <span class="aya" rel="4_11" data-words="5-8">للذکر مثل حظ الأنثیین</span> استفاده می‌شود، چون وقتی یک پسر با یک دختر دو ثلث از ارث پدر را ببرد قهرا یک دختر یک ثلث و دو دختر دو ثلث را می‌برد، این بود گفتار ابی مسلم، گو اینکه آنچه دیدید از این دو شخصیت نقل شد خالی از قصور نیست و اگر بخواهیم تمامش کنیم ناگزیر باید بیان قبلی‌مان را به آن اضافه نمائیم  (دقت فرمائید). </p> <p>البته در این میان وجوهی دیگر هست که چنگی به دل نمی‌زند، مثل اینکه بعضی گفته‌اند: مراد از جمله: <span class="aya" rel="4_11" data-words="9-13">فإن کن نساء فوق اثنتین...</span> عدد دو به بالا است و این جمله هم سهم دو دختر را معین کرده، و هم سهم بیش از دو دختر را و بعضی دیگر گفته‌اند: حکم دو دختر از قیاس به حکم دو خواهر که در آخرین آیه این سوره آمده به دست می‌آید، چون در آنجا سهم دو خواهر را دو ثلث معین کرده و از این قبیل وجوه سخیف و ناقص که شان قرآن کریم اجل از آنها و امثال آنها است. </p> <p> <span class="aya" rel="4_11" data-words="24-29">و لأبویه لکل واحد منهما السدس</span>... <span class="aya" rel="4_11" data-words="50-51">فلأمه السدس</span> اینکه پدر و مادر را عطف کرده بر اولاد، خود دلالتی است بر اینکه پدر و مادر در طبقات ارث هم طبقه اولادند، و اینکه فرمود: <span class="aya" rel="4_11" data-words="41-43">و ورثه أبواه...</span> معنایش این است که وارث میت منحصر در پدر و مادر باشد، و واقع شدن جمله: <span class="aya" rel="4_11" data-words="46-49">فإن کان له إخوة...</span> بعد از جمله:   <code class="page" rel="4,331"/> <span class="aya" rel="4_11" data-words="36-43">فإن لم یکن له ولد و ورثه أبواه</span> دلالت دارد بر اینکه اخوة (برادران) در طبقه دوم قرار دارند و بعد از پسران و دخترانند، یعنی با وجود پسران و دختران میت، از میت ارث نمی‌برند، تنها اثری که در وجود اخوة هست، این است که نمی‌گذارند مادر ثلث ببرد. </p> <p> <span class="aya" rel="4_11" data-words="52-58">من بعد وصیة یوصی بها أو دین</span> منظور از وصیت همان دستور استحبابی در آیه: <span class="aya" rel="2_180" data-words="1-10">کتب علیکم إذا حضر أحدکم الموت إن ترک خیرا الوصیة</span><span class="footnote" rel="1" title="سوره بقره، آیه ۱۸۰&quot;">*</span> که می‌فرماید: اگر مرگ کسی نزدیک شد و مال بسیاری داشت، خوب است علاوه بر ارثی که خدا برای پدر و مادر معین کرده، سهمی برای آن دو و برای خویشاوندان معین کند، در اینجا این سؤال پیش می‌آید که دستور مستحبی از نظر اهمیت بعد از وظیفه واجب قرار دارد و جا داشت اول مساله قرض را که دادنش واجب است ذکر کند، بعد از آن این دستور مستحبی را، در پاسخ می‌گوئیم: بله همین طور است و لیکن بسا می‌شود که دستور غیر اهم در هنگام بیان کردن (نه در عمل) جلوتر از اهم بیان می‌شود، از این بابت که وظیفه اهم به خاطر قوت ثبوتش احتیاجی به سفارش ندارد، به خلاف غیر اهم که آن نیازمند تاکید و تشدید است و یکی از وسایل تاکید و تشدید همین است که جلوتر ذکر شود و بنا بر این بیان، پس جمله: <em>أو دین</em> طبعا در مقام اضراب و ترقی خواهد بود. </p> <p>و با این توجیه یک نکته دیگر روشن می‌شود و آن این است که <em>وصیت</em> را به وصف <span class="aya" rel="4_11" data-words="55-56">یوصی بها</span> توصیف کرد و وجهش این است که خواست تاکید را برساند و این توصیف علاوه بر تاکید خالی از این اشعار هم نیست که ورثه باید رعایت احترام میت را بکنند و به وصیتی که کرده عمل نمایند، هم چنان که در آیه سوره بقره که گذشت دنبالش به این نکته تصریح نموده و فرمود: <span class="aya" rel="2_181" data-words="1-10">فمن بدله بعد ما سمعه فإنما إثمه علی الذین یبدلونه</span><span class="footnote" rel="2" title="کسی که وصیت را با اینکه شنیده تغییر دهد، گناهش به گردن او و هر کسی است که تغییر داده، سوره بقره، آیه ۱۸۱&quot;">*</span>. </p> <p> <span class="aya" rel="4_11" data-words="59-67">آباؤکم و أبناؤکم، لا تدرون أیهم أقرب لکم نفعا</span>. </p> <p>خطاب در این دو جمله به ورثه است که در حقیقت شامل عموم مسلمانان که از اموات خود ارث می‌برند می‌باشد و این کلامی است که در مقام اشاره‌ به سر اختلاف سهام در وراثت پدران و فرزندان القا شده و نوعی تعلیم است برای مسلمانان که با لحن (شما نمی‌دانید) ادا شده، و امثال این تعبیرات در لسان هر اهل لسانی شایع است. </p> <p>از این هم که بگذریم اصلا نمی‌شود خطاب، به غیر ورثه یعنی به مردم باشد و بخواهد     <code class="page" rel="4,332"/> بفرماید شما مردم که دیر یا زود می‌میرید و مال خود را به عنوان ارث برای پدر و مادر و فرزندان به جای می‌گذارید، نمی‌دانید کدام یک از این سه طایفه نفعشان برای شما نزدیک‌تر است، برای اینکه اگر اینطور باشد دیگر وجهی برای جمله: کدام یک نفعشان نزدیک‌تر است باقی نمی‌ماند. <span class="phrase">چون ظاهر عبارت این است که مراد از <em rel="fa_4_11_67-67" data-sentence="34:177">نفع</em> بهره‌مندی از مال میت است نه بهره‌مندی میت از ورثه، پس می‌خواهد به ورثه بفرماید شما چه می‌دانید که کدام یک از بستگانتان زودتر می‌میرند و نفع کدام یک از آنها زودتر به شما می‌رسد.</span> و اینکه <em>آباء</em> را جلوتر از <em>ابناء</em> ذکر کرد اشاره دارد به اینکه ارث آباء زودتر به ورثه می‌رسد تا ارث ابناء، هم چنان که در آیه: <span class="aya" rel="2_158" data-words="1-7">إن الصفا و المروة من شعائر الله</span><span class="footnote" rel="1" title="صفا و مروه از شعائر خدایند سوره بقره، آیه ۱۵۸&quot;">*</span> گفتیم جلوتر ذکر کردن صفا دلالت دارد بر اینکه سعی را باید از صفا شروع کرد، رسول خدا (ص) در این باره فرمود: آغاز کن از نقطه‌ای که خدای تعالی از آن نقطه آغاز کرده  <em>تا آخر حدیث</em> . </p> <h3> <span class="title" rel="4_11 4_12 4_13 4_14">اشاره به انطباق حکم ارث در اسلام با احکام تکوینی و خارجی</span> </h3> <p> و بنا بر این مساله ارث و اختلاف سهام در آن، طبق آثاری که رحم دارد و اختلاف درجه‌ای که عواطف انسانی نسبت به ارحام دارد تنظیم شده، و در توضیح این معنا بشریت را به سه طبقه تصور می‌کنیم، یک: طبقه حاضر و دوم والدین طبقه حاضر و سوم طبقه فرزند او، آن گاه می‌گوئیم: انسان موجود نسبت به فرزندش رؤوف‌تر و علاقمندتر است، تا نسبت به پدر و مادرش، برای اینکه فرزند را دنباله هستی خود می‌داند ولی پدر و مادر را دنباله هستی خود نمی‌داند،  (بلکه خود را دنباله آن دو احساس می‌کند)، در نتیجه ارتباط طبقه دوم قوی‌تر و وجودش با وجود طبقه حاضر چسبیده‌تر است تا با طبقه سوم که نوه آن طبقه است و ما اگر بهره‌مندی از ارث مردگان را بر طبق این ارتباط و اتصال قرار دهیم، لازمه‌اش این می‌شود که نسل حاضر از طبقه دوم یعنی طبقه پدران بیشتر ارث ببرد تا از طبقه سوم یعنی نسل آینده و به عبارت دیگر فرزندان، هر چند که ممکن است در نظر ابتدایی خلاف این معنا به نظر برسد، و بر عکس نظریه بالا گمان شود که ارتباط <em>فرزند با پدر</em> بیشتر از ارتباط <em>پدر با فرزند</em> است. </p> <p>و آیه مورد بحث که می‌فرماید: <span class="aya" rel="4_11" data-words="59-67">آباؤکم و أبناؤکم لا تدرون أیهم أقرب لکم نفعا</span> خود یکی از شواهد بر این معنا است که خدای تعالی حکم ارث را (مانند تمامی احکام دیگر اسلام) بر طبق احکام تکوینی و خارجی تشریع فرموده. </p> <p>علاوه بر اینکه آیات مطلقه قرآنی که نظر به اصل تشریع دارد نیز بر این کلیت دلالت   <code class="page" rel="4,333"/> دارد، مانند آیه شریفه: <span class="aya" rel="30_30" data-words="1-17">فأقم وجهک للدین حنیفا فطرت الله التی فطر الناس علیها لا تبدیل لخلق الله، ذلک الدین القیم</span><span class="footnote" rel="1" title="سوره روم، آیه ۳۰&quot;">*</span>، که دلالت دارد بر اینکه تمامی احکام اسلام مطابق نظام جاری در تکوین، تشریع شده است، با بودن چنین آیاتی چگونه تصور می‌شود که در شریعت اسلام احکامی الزامی و فرائضی غیر متغیر تشریع بشود که در تکوین حتی فی الجمله ریشه‌ای نداشته باشد. </p> <p>و چه بسا که از آیه یعنی جمله: <span class="aya" rel="4_11" data-words="59-61">آباؤکم و أبناؤکم...</span> تقدم اولاد اولاد بر اجداد و جدات استفاده بشود و یا حد اقل استشمام گردد، برای اینکه اجداد و جدات با وجود اولاد و فرزندان اولاد، ارث نمی‌برند. </p> <p> <span class="aya" rel="4_11" data-words="68-70">فریضة من الله...</span> <span class="phrase">ظاهرا منصوب بودن کلمه <em rel="fa_4_11_68-68" data-sentence="22:299">فریضة</em> به خاطر فعل تقدیری باشد و تقدیر کلام <em>خذوا فریضة</em> و یا <em>الزموا فریضة</em> و یا امثال اینها باشد، یعنی شما این حکم را به عنوان یک فریضه بگیرید و یا متعهد به آن باشید و این جمله تاکیدی بالغ و شدید است بر اینکه سهام نامبرده از ناحیه خدای تعالی به شما پیشنهاد شده‌ و حکمی است معین و لا یتغیر.</span> </p> <p>و این آیه شریفه متکفل بیان سهام طبقه اول از طبقات ارث است و طبقه اول عبارتند از: اولاد و پدر و مادر در همه تقدیرهایش چرا که سهم آنان بطور واضح در قرآن آمده مانند: 1-سهم پدر و مادر با وجود اولاد که هر یک سدس (یک ششم) می‌برند. </p> <p>2-و سهم پدر و مادر با نبود اولاد که پدر یک سدس می‌برد (یک ششم) و مادر یک ثلث (یک سوم) اگر میت برادر نداشته باشد، و گرنه او هم یک سدس (یک ششم) می‌برد. </p> <p>3-و سهم یک دختر نصف مال است. </p> <p>4-و سهم چند دختر در صورتی که وارث دیگری نباشد که دو ثلث (دو سوم) می‌برند. </p> <p>5-و سهم پسران و دختران در صورتی که هر دو بوده باشند که پسران دو برابر دختران می‌برند. </p> <p>6-و ملحق به این قسم است ارث دو دختر که آن نیز به بیانی که گذشت دو ثلث (دو سوم) است. </p> <p>و چه اینکه بطور اشاره در قرآن آمده باشد مانند: 1-یک پسر به تنهایی (با نبود دختر و پدر و مادر) همه مال را به ارث می‌برد، به دلیل   <code class="page" rel="4,334"/> آیه: <span class="aya" rel="4_11" data-words="5-8">للذکر مثل حظ الأنثیین</span>، که اگر ضمیمه شود به جمله: <span class="aya" rel="4_11" data-words="18-23">و إن کانت واحدة فلها النصف</span> این حکم استفاده می‌شود، چون در جمله دوم سهم یک دختر را در صورتی که وارث دیگری نباشد نصف مال میت قرار داده و در جمله اولی سهم پسر را دو برابر سهم دختر قرار داده. </p> <p>از این دو جمله می‌فهمیم که اگر وارث میت تنها یک پسر باشد، همه مال را می‌برد که دو برابر سهم یک دختر است. </p> <p>2-چند پسر در صورتی که میت دختر و پدر و مادر نداشته باشد که حکم ارث آنها صریحا در قرآن نیامده بلکه بطور اشاره آمده است، چون از جمله: <span class="aya" rel="4_11" data-words="5-8">للذکر مثل حظ الأنثیین</span> می‌فهمیم که چند پسر همه با هم برابرند و تفاوت تنها میان دختر و پسر است. و به راستی امر این آیه شریفه در اختصار گویی و پر معنایی عجیب و معجزه‌آسا است. </p> <h3> <span class="title" rel="4_11 4_12 4_13 4_14">در مساله ارث بین رسول خدا (ص) و سایرین فرقی نیست</span> </h3> <p> این را هم باید دانست که مقتضای اطلاق آیه این است که در ارث دادن مال و بهره‌ور ساختن ورثه بین رسول خدا (ص) و سایر مردم فرقی نیست، نظیر این اطلاق و یا به عبارت دیگر عمومیت حکم در آیه: <span class="aya" rel="4_7" data-words="1-10">للرجال نصیب مما ترک الوالدان و الأقربون و للنساء نصیب...</span> گذشت و اینکه بعضی‌ها جسته گریخته گفته‌اند که: خطابهای عمومی قرآن شامل رسول خدا (ص) نمی‌شود، چون به زبان خود آن جناب جاری شده، سخنی است که نباید بدان اعتنا کرد. </p> <p>بله در این مساله، نزاعی بین شیعه و سنی هست که آیا رسول خدا (ص) ارث می‌دهد؟ و یا هر چه از مال دنیا از آن جناب باقی ماند، صدقه است؟ و منشا این نزاع اختلاف در فهم مطلب از قرآن نیست بلکه روایتی است که ابو بکر آن را در داستان فدک نقل کرد و بحث در باره آن روایت از موقعیت این کتاب خارج است و بدین جهت تعرض آن را بی مورد تشخیص داده و خواننده را دعوت می‌کنیم که به محل مناسب آن مراجعه نماید. </p> <p><code class="aya" rel="4_12"/> <span class="aya" rel="4_12" data-words="1-6">و لکم نصف ما ترک أزواجکم</span>... <span class="aya" rel="4_12" data-words="48-51">توصون بها أو دین</span> معنای آیه روشن است، تنها نکته‌ای که لازم است تذکر داده شود و در حقیقت پاسخی که سؤال آن ممکن است به ذهن برسد این است که: در این آیات در بیان سهام دو جور تعبیر آمده، در بعضی از سهام مثل نصف (یک دوم) و دو ثلث (دو سوم) عدد را به کل مال و به عبارت دیگر به <em>ما ترک</em> ، اضافه کرده، ولی در سهام کمتر از نصف (یک دوم) و دو ثلث (دو سوم) نظیر ثلث (یک سوم) و سدس (یک ششم) و ربع (یک چهارم) را اضافه نکرد و نفرموده ربع از آنچه باقی گذاشته‌اید؟ پس در این مورد جای سؤال هست که این تفاوت در تعبیر برای<code class="page" rel="4,335"/> چیست و چرا در نصف عدد را اضافه کرد؟ فرمود: <span class="aya" rel="4_12" data-words="3-6">نصف ما ترک أزواجکم</span><span class="footnote" rel="1" title="نصف آنچه همسرانتان به جای می‌گذارند">*</span> و در ربع اضافه را برید و فرمود: <span class="aya" rel="4_12" data-words="27-31">و لهن الربع مما ترکتم</span>،  (همسران شما از آنچه شما به جای می‌گذارید ربع (یک چهارم) می‌برند) ؟ پاسخ این سؤال این است که وقتی کلمه‌ای به اصطلاح از اضافه قطع می‌شود، یعنی بدون اضافه می‌آید باید با کلمه <em>من</em> به پایان برسد، حال چه اینکه این کلمه در ظاهر کلام آورده شود و چه در تقدیر گرفته شود، از سوی دیگر کلمه نامبرده ابتدا کردن و آغاز نمودن را می‌رساند، پس در جایی اضافه قطع می‌شود، و کلمه <em>من</em> به کار می‌رود که مدخول <em>من</em> نسبت به ما قبلش اندک و یا شبیه به اندک باشد و مستهلک در آن به شمار آید نظیر: سدس (یک ششم) و ربع (یک چهارم) و ثلث (یک سوم) نسبت به مجموع، در چنین مواردی کلمه و عدد را بدون اضافه و با حرف <em>من</em> می‌آورند، لذا می‌بینیم در مساله ارث فرموده: <span class="aya" rel="4_11" data-words="29-31">السدس مما ترک</span>، <span class="aya" rel="4_11" data-words="44-45">فلأمه الثلث</span>، <span class="aya" rel="4_12" data-words="16-17">فلکم الربع</span> ولی در مثل نصف و دو ثلث عدد را به مجموع مال اضافه کرد و فرمود: <span class="aya" rel="4_11" data-words="14-17">فلهن ثلثا ما ترک</span>، <span class="aya" rel="4_11" data-words="22-23">فلها النصف</span>، که این نیز در تقدیر اضافه شده، و تقدیر آن <em>نصف ما ترک</em> است و الف و لام که بر سرش آمده به جای مضاف الیه است. </p> <p> <span class="aya" rel="4_12" data-words="52-59">و إن کان رجل یورث کلالة أو امرأة...</span> <span class="phrase">کلمه <em rel="fa_4_12_57-57" data-sentence="5:319">کلاله</em> در اصل، مصدر و به معنای احاطه است، تاج را هم اگر اکلیل می‌گویند به این جهت است که بر سر احاطه دارد، مجموع هر چیزی را هم که <em>کل</em> به ضمه کاف می‌خوانند، برای این است که به همه اجزا احاطه دارد، یک فرد سربار جامعه را هم اگر <em>کل بر جامعه</em> به فتحه کاف تعبیر می‌کنند، برای این است که سنگینیش بر جامعه احاطه دارد.</span> </p> <p>راغب در مفردات می‌گوید: کلاله نام ما سوای فرزند و پدر و مادر از سایر ورثه است. </p> <p>و اضافه می‌کند که از رسول خدا (ص) روایت رسیده که شخصی از آن جناب معنای کلاله را پرسید، فرمود: کسی که بمیرد و فرزند والد نداشته باشد، که در این حدیث کلاله را نام میت گرفته و هر دو معنا صحیح است، چون گفتیم کلاله مصدر است، هم وارثان و هم مورث را شامل می‌شود<span class="footnote" rel="2" title="مفردات راغب ص ۴۳۷">*</span>. </p> <p><span class="phrase">مؤلف قدس سره: بنا بر این هیچ مانعی نیست از اینکه کلمه <em>کان</em> در آیه شریفه ناقصه     <code class="page" rel="4,336"/> و کلمه <em rel="fa_4_12_55-55" data-sentence="136:668">رجل</em> اسم آن و کلمه <em rel="fa_4_12_56-56" data-sentence="207:640">یورث</em> صفت رجل و کلمه <em rel="fa_4_12_57-57" data-sentence="280:610">کلاله</em> خبر آن باشد و معنا چنین باشد: اگر میت کلاله وارث باشد، یعنی نه پدر وارث باشد و نه فرزند او، چنین و چنان می‌شود ممکن هم هست کلمه <em>کان</em> را تامه بگیریم و جمله: <span class="aya" rel="4_12" data-words="55-56">رجل یورث</span> را فاعل  <em>کان</em> و کلمه را مصدری بگیریم که در جای <em>حال</em> نشسته است، آن وقت برگشت معنا به این می‌شود که میت کلاله وارث باشد و به طوری که از زجاج نقل کرده‌اند، گفته است هر کس کلمه <em rel="fa_4_12_56-56" data-sentence="756:179">یورث</em> را با کسره <em>را</em> قرائت کند باید کلمه <em rel="fa_4_12_57-57" data-sentence="857:121">کلاله</em> را مفعول آن بگیرد، و کسی که آن را با فتحه <em>را</em> قرائت کند، باید کلمه <em rel="fa_4_12_57-57" data-sentence="991:31">کلاله</em> را حال و منصوب به حالیت بداند.</span> </p> <p><span class="phrase">در جمله‌ <span class="aya" rel="4_12" data-words="85-86">غیر مضار</span> کلمه <em rel="fa_4_12_85-85" data-sentence="78:340">غیر</em> منصوب بر حالیت است و کلمه <em rel="fa_4_12_86-86" data-sentence="160:300">مضار</em> از مصدر مضارة است که به معنای ضرر رساندن به غیر است و از ظاهر عبارت بر می‌آید که مراد از آن ضرر رساندن میت بوسیله دین باشد، مثل اینکه میت خود را مدیون و مقروض کند تا به این وسیله ورثه را از ارث محروم سازد و یا مراد ضرر رساندن هم بوسیله دین باشد (به بیانی که گذشت) و هم بوسیله وصیت به بیش از ثلث مال.</span> </p> <p><code class="aya" rel="4_13"/><code class="aya" rel="4_14"/> <span class="aya" rel="4_13" data-words="1-3">تلک حدود الله</span>... <span class="aya" rel="4_14" data-words="14-17">و له عذاب مهین</span> کلمه <em>حد</em> به معنای دیوار و حائل بین دو چیز است، حائلی که از اختلاط آن دو به یکدیگر جلوگیری کند و تمایز بین آن دو را حفظ کند، مانند حد خانه و بستان و منظور از حدود خدا در این جا احکام ارث و فرائض و سهام معین شده است که خدای تعالی در این دو آیه با ذکر ثواب بر اطاعت خدا و رسول در رعایت آن حدود و تهدید به عذاب خالد و خوار کننده در برابر نافرمانی خدا و تجاوز از آن حدود امر آن را بزرگ داشته است. <code class="page" rel="4,337"/> </p><h3>سخنی پیرامون ارث بوجه کلی</h3> <h3> <span class="title" rel="4_11 4_12 4_13 4_14"> (چهار اصل کلی مستفاد از آیات ارث) </span> </h3> <p> این دو آیه یعنی آیه: <span class="aya" rel="4_11" data-words="1-4">یوصیکم الله فی أولادکم</span> تا آخر دو آیه و نیز آیه‌ آخر سوره که می‌فرماید: <span class="aya" rel="4_176" data-words="1-6">یستفتونک قل الله یفتیکم فی الکلالة...</span><span class="footnote" rel="1" title="سوره نساء آیه ۱۷۵">*</span> با آیه شریفه‌ <span class="aya" rel="4_7" data-words="1-5">للرجال نصیب مما ترک الوالدان</span><span class="footnote" rel="2" title="سوره نساء آیه ۷">*</span>، و آیه شریفه‌ <span class="aya" rel="8_75" data-words="13-21">و أولوا الأرحام بعضهم أولی ببعض فی کتاب الله</span><span class="footnote" rel="3" title="سوره انفال آیه ۷۵ و سوره احزاب آیه ۶">*</span>، پنج و یا شش آیه‌اند که اصل قرآنی مساله ارث در اسلام را تشکیل می‌دهند، و سنت یعنی روایات وارده از رسول خدا (ص) و ائمه هدی (علیهم السلام) آن را به روشن‌ترین وجه تفصیل می‌دهد، و تفسیر می‌کند، کلیاتی که می‌توان از این چند آیه استفاده کرد چهار اصل کلی است، که برای احکام جزئی و تفصیلی ارث جنبه منبع و ریشه را دارد: 1-اصل اولی که از آیات نامبرده استفاده می‌شود همان مطلبی است که ما استفاده آن را از جمله: <span class="aya" rel="4_11" data-words="59-67">آباؤکم و أبناؤکم لا تدرون أیهم أقرب لکم نفعا</span> قبلا از نظر خواننده گذرانده، گفتیم از این جمله بر می‌آید مساله نزدیکی و دوری از میت در باب ارث اثر دارد، و اگر این جمله را ضمیمه کنیم به جمله‌های بقیه آیه، این معنا بدست می‌آید: که قرب و بعد نامبرده در کمی و زیادی سهم، و بزرگ و کوچکی آن نیز اثر دارد، و اگر جمله مورد بحث ضمیمه شود به آیه: <span class="aya" rel="8_75" data-words="13-21">و أولوا الأرحام بعضهم أولی ببعض فی کتاب الله</span> این معنا را می‌فهماند که وارث، هر قدر از حیث نسب به میت نزدیک‌تر باشد، مانع از ارث بردن کسانی خواهد بود که از وی بمیت دورترند. </p> <p>       <code class="page" rel="4,338"/> و معلوم است که نزدیک‌ترین اقارب (نزدیکان) به میت پدر و مادر و پسر و دختر است. </p> <p>چون بین این چهار طایفه و بین میت کس دیگری واسطه نیست، و نیز معلوم است که بر این حساب، پسر و دختر میت از ارث بردن پسر زادگان و دختر زادگان مانع می‌شوند، چون پسر زاده و دخترزاده، با وساطت پدر و مادرشان یعنی پسر و دختر میت به میت متصل می‌شوند، و تنها وقتی خود واسطه‌ها از دنیا رفته باشند ارث می‌برند. </p> <p>بدنبال این طبقه، طبقه دوم قرار دارد، که عبارت است از برادران و خواهران و جد و جده میت، که اینها یک واسطه که همان پدر و یا مادر می‌باشند، متصل به میت می‌شوند، پس اگر میت از طبقه اول وارث و وارث زاده نداشته باشد، ارث او را طبقه دوم می‌برد، و اگر از طبقه دوم هم وارثی ندارد، فرزندان آن طبقه ارث او را می‌برند، که با یک واسطه یعنی پدر و مادر به میت متصل می‌شوند. و بطور کلی هر بطنی مانع ارث بطن بعد از خودش می‌شود. بعد از این طبقه، طبقه سوم قرار دارد که طبقه عمو و عمه‌ها و دایی و خاله‌های میت و جد و جده پدر میت و جد و جده مادر میت است، چه، بین نامبردگان و بین میت دو واسطه وجود دارد، یکی جد و جده است، و یکی پدر و مادر، و مساله بر همین قیاس است که گذشت. </p> <p>و از مساله قرب و بعد نامبرده بر می‌آید آن کسی که به دو سبب به میت نزدیک است، مقدم است بر کسی که به یک سبب نزدیک است، که یکی از مثالهایش تقدم خویشاوندان ابوینی میت بر خویشاوندان پدری او است، که این دسته با وجود دسته اول ارث نمی‌برند. </p> <p>ولی کلاله ابوینی مانع از ارث بردن خویشاوند مادری نمی‌شود. </p> <p>2-دومین اصلی که از چند آیه نامبرده استفاده می‌شود این است که در وارثان میت غیر از ناحیه قرب و بعد به او تقدم و تاخر دیگری در نظر گرفته شده، چون گاه می‌شود که سهام همگی جمع می‌شود، و بخاطر بیشتر شدنش از اصل ترکه با هم مزاحمت می‌کنند، و در این هنگام بعضی از صاحبان سهام کسانی هستند که در این فرض یعنی در فرض تزاحم، سهم دیگری در قرآن برایش معین شده، مانند شوهر که در اصل نصف (2_\1) می‌برد، ولی وقتی وجود فرزندی از همسرش مزاحم او می‌شود، عینا سهم او ربع (4_\1) می‌شود، و مانند زوجه-در صورتی که شوهر از دنیا برود-که در فرض نبودن فرزند برای میت ربع (4_\1) و در فرض وجود فرزند ثمن (8_\1) می‌برد، و مانند مادر که در اصل ثلث (3_\1) می‌برد، ولی اگر میت-که فرزند او است- اولاد و یا برادر داشته باشد سهم مادرش سدس (6_\1) می‌شود، ولی پدر میت که سهمش (6_\1) است کم نمی‌شود، چه میت فرزند داشته، و چه نداشته باشد. <code class="page" rel="4,339"/> بعضی دیگر از صاحبان سهام کسانی هستند که در اصل برایشان سهمی معین شده، ولی اگر مزاحمی داشته باشند قرآن از بیان سهم آنان سکوت کرده، و سهم معینی برایشان ذکر نکرده است مانند یک دختر و چند دختر و یک خواهر و چند خواهر، که یک دختر نصف و یک خواهر دو ثلث می‌برد، ولی اگر چند دختر و چند خواهر باشند قرآن سهمی برایشان معین نکرده است. </p> <p>از این جریان استفاده می‌شود که دسته اول که قرآن کریم سهم ارثشان را، هم در صورت نبودن مزاحم بیان کرده و هم در صورت وجود مزاحم، در جایی که سهام ارث از اصل ارث بیشتر شد، نقصی بر سهم آنان وارد نمی‌شود. بلکه بر کسانی وارد می‌شود که جزء دسته دومند، یعنی از آنهایی هستند که قرآن تنها سهم الارث در صورت نبود مزاحمشان را معین کرده، و از بیان قسمت سهم الارثشان در صورت وجود مزاحم سکوت کرده است. </p> <p>3-سومین اصلی که از آیات نامبرده استفاده می‌شود این است که سهام گاهی از اوقات زیادتر از مال می‌شود، مثل اینکه زنی بمیرد، و شوهر و برادران و خواهرانی از خویشاوندان پدری و مادری خود بجای بگذارد، که در این صورت سهام عبارت است-از:1- نصف (2_\1)، و ثلثان (3_\2)، و معلوم است که جمع این دو، بیشتر از عدد صحیح می‌شود (یعنی اگر ارث را یک واحد فرض کنیم، مشتمل بر این دو سهم 2_\1-3_\2 نیست، بلکه کمتر از آن است، چون جمع آن دو عبارت است از یک عدد صحیح و یک ششم)، و نیز مثل این فرض که زنی بمیرد و پدر و مادر و شوهر و دو دختر بجای بگذارد، که در این فرض نیز سهام از مال بیشتر است. </p> <p>چون مال، واحد و یا بگو یک عدد صحیح است در حالی که جمع ربع (4_\1) سهم شوهر، و دو ثلث (3_\2) سهم دو دختر و دو سدس (6_\2)، سهم پدر و مادر یک عدد صحیح و (18_\7 1) است. </p> <p>و گاه می‌شود که بر عکس فرضیه‌های بالا مال از سهام بیشتر می‌شود مثل این فرض که زنی بمیرد و تنها یک و یا چند دختر از خود بجای بگذارد، که سهم آنان نصف مال میت معین گردیده و در قرآن کریم نصف دیگرش معین نشده است، و مثل فرضیه‌هایی دیگر که روایات وارده از طرق ائمه اهل بیت (علیهم السلام) که جنبه تفسیر برای قرآن کریم دارد حکم آنها را بیان کرده، فرموده در صورتی که سهام از اصل مال زیادتر شد نقص تنها به کسانی وارد می‌شود که در قرآن جز یک سهم برایشان بیان نشده، و اینان عبارتند از دختران و خواهران، نه به کسانی که چون پدر و مادر و همسر دو جور سهم برایشان ذکر شده است، و هم چنین در صورتی که سهام از اصل مال کمتر و مال از سهام بیشتر باشد، زائد را به کسانی می‌دهند که در قرآن<code class="page" rel="4,340"/> یک سهم برایشان ذکر شده، و یا بگو بهمان کسانی می‌دهند که نقص بر آنان وارد می‌شد، نظیر آن صورتی که از میت یک دختر بماند و یک پدر، که دختر (2_\1) مال را به فریضه می‌برد، و پدر یک سدس (6_\1) را، و بقیه که دو سدس (6_\2) است بعنوان رد به دختر داده می‌شود. </p> <p>و لیکن عمر بن خطاب در ایام خلافتش این حکم را تغییر داد، و چنین باب کرد که در صورت زیادتی سهام بر مال، سهام را خرد نموده، و نقیصه را بر همه وارد کنند، که اصطلاحا آن را (عول) می‌گویند، و علمای اهل تسنن در صدر اول در صورت زیادتی مال بر سهام، زیادتی مال را به خویشاوندان پدری میت دادند، که اصطلاحا این را (تعصیب) می‌گویند، ولی در شیعه (عول و تعصیب) نیست.  (توضیح بیشتر این معنا انشاء اللَّه در بحث روایتی آینده از نظر خواننده می‌گذرد). </p> <p>4-چهارمین اصلی که بعد از دقت در سهام مردان و زنان در ارث استفاده می‌شود این است که سهم زن فی الجمله کمتر از سهم مرد است، مگر در پدر و مادر که سهم مادر نه تنها کمتر از سهم پدر نیست، بلکه گاهی بحسب فریضه از سهم پدر بیشتر هم می‌شود، و ای بسا بتوان گفت که مساوی بودن مادر با پدر و در بعضی صور بیشتر از آن بودنش برای این جهت است که مادر از نظر رحم چسبیده‌تر از پدر به فرزند است، و تماس و برخورد او با فرزند بیشتر از تماس و برخورد پدر است، و مادر در حمل و وضع و حضانت فرزند و پرورش او رنج بیشتری را تحمل می‌کند، هم چنان که خدای تعالی در آیه: <span class="aya" rel="46_15" data-words="1-17">و وصینا الإنسان بوالدیه إحسانا حملته أمه، کرها و وضعته کرها و حمله و فصاله ثلاثون شهرا</span><span class="footnote" rel="1" title="سوره احقاف آیه ۱۵">*</span> بعد از سفارش در باره احسان به پدر و مادر هر دو، در خصوص مادر می‌فرماید: مادر او را به زحمت و رنج حامله می‌شود، و با زحمت و مشقت می‌زاید، و حد اقل سی ماه حمل او و شیر دادنش طول می‌کشد، پس اگر سهم مادر بر خلاف هر زن دیگر که سهمش نصف سهم مرد است برابر سهم پدر، و در بعضی فرضیه‌ها بیش از آن است بطور قطع بخاطر این است که شارع مقدس خواسته است جانب مادر را غلبه دهد، و او را شایسته احترام بیشتری نسبت به پدر، معرفی کند. </p> <h3> <span class="title" rel="4_11 4_12 4_13 4_14">حکمت موجود در تفاوت سهام مردان با سهام زنان در ارث</span> </h3> <p> و اما اینکه در غیر مادر گفتیم: سهم هر زنی فی الجمله نصف سهم مرد، و سهم مردها دو برابر سهم زنان است، علتش این است که اسلام مرد را از جهت تدبیر امور زندگی که ابزار آن عقل است قوی‌تر از زن می‌داند و مخارج مرد را هم بیش از مخارج زن دانسته چون مخارج زن هم به عهده مرد است، و بدین جهت فرموده:   <code class="page" rel="4,341"/> <span class="aya" rel="4_34" data-words="1-15">الرجال قوامون علی النساء بما فضل الله بعضهم علی بعض و بما أنفقوا من أموالهم</span><span class="footnote" rel="1" title="مردان مسلط بر زنانند بخاطر فضیلتی که خدا بعضی را بر بعضی دیگر داده و بخاطر اینکه مردانند که از اموال خود خرج زنان را می‌دهند) نساء:۳۴">*</span>. </p> <p>کلمه (قوام) که در این آیه آمده از ماده قیام است، که به معنای اداره امر معاش است، و مراد از فضیلت مردان، زیادتر بودن نیروی تعقل در مردان است، چون حیات مرد، تعقلی و حیات زن عاطفی و احساسی است، و ما اگر این وضع خلقتی مرد و زن را و آن وضع تشریعی در تقسیم مسئولیت اداره زندگی را به دقت در نظر بگیریم، آن گاه با ثروت موجود در دنیا که هر زمان از نسل حاضر به نسل آینده در انتقال است مقایسه کنیم، می‌بینیم اینکه اسلام تدبیر و اداره دو ثلث ثروت دنیا را به عهده مردان، و تدبیر یک ثلث آن را به عهده زنان گذاشته، و در نتیجه تدبیر تعقل را بر تدبیر احساس برتری و تقدم داده، صلاح امر مجتمع و سعادت زندگی بشر را در نظر گرفته است. </p> <p>و از سوی دیگر کسری در آمد زن را با فرمانی که به مردان صادر نموده (که رعایت عدالت را در حق آنان بکنند) تلافی کرده است، زیرا وقتی مردان در حق زنان در مال خود که دو ثلث است رعایت عدالت را بکنند یک لقمه، خود بخورند و لقمه‌ای به همسر خود بدهند، پس زنان، با مردان در آن دو ثلث شریک خواهند بود، یک ثلث هم که حق اختصاصی خود زنان است، پس در حقیقت زنان از حیث مصرف و استفاده، دو ثلث ثروت دنیا را می‌برند. </p> <p>و نتیجه این تقسیم‌بندی حکیمانه و این تشریع عجیب این می‌شود که مرد و زن از نظر مالکیت و از نظر مصرف وضعی متعاکس دارند، مرد دو ثلث ثروت دنیا را مالک و یک ثلث آن را متصرف است و زن یک ثلث را مالک و دو ثلث را متصرف است، و در این تقسیم‌بندی روح تعقل بر روح احساس و عواطف در مردان ترجیح داده شده، چون تدبیر امور مالی یعنی حفظ آن، و تبدیلش و سودکشی از مال، سر و کارش با روح تعقل بیشتر است، تا با روح عواطف رقیق و احساسات لطیف، و از سوی دیگر اینکه از مال چگونه استفاده شود، و چطور از آن بهره‌وری گردد، با عواطف و احساسات بیشتر سر و کار دارد تا با روح تعقل، این است رمز اینکه چرا اسلام در باب ارث و باب نفقات بین مردان و زنان فرق گذاشته است. </p> <p>بنا بر این جا دارد که ما مراد از فضیلت در جمله: <span class="aya" rel="4_34" data-words="5-7">بما فضل الله...</span><span class="footnote" rel="2" title="سوره نساء آیه ۳۴">*</span> را به همین زیادتر بودن روح تعقل مردان از زنان بدانیم، نه زیادتر بودن زور بازوی مردان، و صلابت و     <code class="page" rel="4,342"/> خشونتشان در جنگ و در همه شؤون زندگی، گو اینکه مردان این مزیت را هم دارند، و یکی از فرق‌هایی که بین زن و مرد هست بشمار می‌رود، و بوسیله آن مرد از زن شناخته می‌شود، و در مجتمع بشری آثاری عظیم در باب دفاع و جنگ و حفظ اموال و تحمل اعمال شاقه و شدائد و محنت‌ها و نیز در ثبات و سکینت در هنگام هجوم ناملایمات بر آن مترتب می‌گردد، آثاری که زندگی اجتماعی بدون آن تمام نمی‌شود، و زنان طبعا نمی‌توانند چنین آثاری از خود نشان دهند، و لیکن در آیه مورد بحث منظور از برتری نمی‌تواند این باشد، بلکه همان برتری در تعقل است. </p> <p>هم چنان که وجود امتیازاتی دیگر در زن که مجتمع بشری بی‌نیاز از آن نیست باعث نمی‌شود که ما زن را بخاطر آن برتر از مرد دانسته، و آن امتیاز را ماده نقض بر آیه شریفه بگیریم و بگوئیم: اگر مردان در نیروی دفاع و حفظ اموال و سایر امتیازاتی که بر شمردیم برتر از زنانند، زنان هم در احساسات لطیف و عواطف رقیق برتر از مردانند، هر چند که مجتمع بدون آن پای نمی‌گیرد، چون عواطف نامبرده آثار مهمی در باب انس، و محبت، و سکونت دادن به دلها، و رحمت و رأفت، و تحمل بار سنگین تناسل، و حامله شدن، و وضع حمل کردن، و حضانت، و تربیت و پرستاری نسل، و خدمت به خانه دارد، و زندگی بشر با خشونت و غلظتی که در مردان است، و با نبود لینت و رقت زنان پای‌گیر نمی‌شود، اگر غضب مردان لازم است، شهوت زنان هم مورد نیاز است و اگر دفع واجب و ضروری است، جذب هم لازم و ضروری است. </p> <p>و سخن کوتاه اینکه تجهیز مرد به نیروی تعقل و دفاع، و تجهیز زن به عواطف و احساسات، دو تجهیز متعادل است، که به وسیله آن دو کفه ترازوی زندگی در مجتمع که مرکب از مرد و زن است متعادل شده است، و حاشا بر خدای سبحان از اینکه در کلامش از طریق حق منحرف، و در حکمش مرتکب جور شود، <span class="aya" rel="24_50" data-words="7-12">أم یخافون أن یحیف الله علیهم</span><span class="footnote" rel="1" title="سوره نور آیه ۵۰">*</span> (و یا می‌ترسند از اینکه خدای تعالی علیه آنان سخنی بیجا بگوید و حکمی بجور براند) <span class="aya" rel="18_49" data-words="29-33">و لا یظلم ربک أحدا</span><span class="footnote" rel="2" title="سوره کهف آیه ۴۹">*</span> (و پروردگار تو بر احدی ظلم نمی‌کند) آری همین خدای تعالی است که می‌فرماید: <span class="aya" rel="3_195" data-words="14-16">بعضکم من بعض</span><span class="footnote" rel="3" title="سوره آل عمران آیه ۱۹۵-سوره نساء آیه ۲۵">*</span> (شما انسانها بعضی از بعض دیگرید)، و بهمین التیام و بعضیت اشاره می‌کند در آیه مورد بحث که می‌فرماید <span class="aya" rel="4_34" data-words="5-10">بما فضل الله بعضهم علی بعض</span><span class="footnote" rel="4" title="سوره نساء آیه ۳۴">*</span>. و         <code class="page" rel="4,343"/> نیز می‌فرماید: <span class="aya" rel="30_20-21" data-words="1-35">و من آیاته أن خلقکم من تراب ثم إذا أنتم بشر تنتشرون، و من آیاته أن خلق لکم من أنفسکم أزواجا لتسکنوا إلیها و جعل بینکم مودة و رحمة إن فی ذلک لآیات لقوم یتفکرون</span><span class="footnote" rel="1" title="و یکی از آیات او این است که شما را از خاک آفرید، و چیزی نگذشت که بشری منتشر در زمین شدید، و یکی دیگر اینکه از خود شما برایتان همسرانی خلق کرد، که دلهایتان به وسیله آنان سکونت و آرامش یابد، و بین شما مودت و رحمت برقرار کرد، که در این خود آیت‌هایی است برای مردمی که تفکر کنند (سوره روم آیه ۲۰-۲۱)">*</span> خواننده عزیز اگر با دقت در مضمون این دو آیه نظر کند در می‌یابد که چه بیان عجیبی دارد، و چگونه انسان را (که مراد از آن به قرینه مقابله، مرد است) با تعبیر (بشری منتشر در زمین شدید) توصیف کرده، که منظور از انتشار کوشش در طلب معاش است، که تمامی اعمال آدمی در بدست آوردن لوازم زندگی و حتی در جنگ و غارتها به آن بر می‌گردد، و اینگونه اعمال نیازمند به قوت و شدت است، و اگر انسان تنها این قسم انتشار را می‌داشت به دو فرد تقسیم می‌شد، یکی آنکه حمله می‌کند دیگری آنکه می‌گریزد (که معلوم است در کوتاهترین زمان نسلش منقرض می‌شد). </p> <p>لیکن خدای سبحان دنبال توصیف انسان به صفت انتشار به مساله خلقت زنان پرداخت، که آنان را به جهازی مجهز فرمود که وجود او را مایه تسکین مردان کرد. و بین آنان و ایشان مودت و رحمت برقرار ساخت، زنان با جمال و کرشمه خود و با مودت و رحمت خویش دل مردان را به سوی خود جذب کنند، پس زنان رکن اول و عامل اصیل اجتماع انسانیند. </p> <p>از اینجا است که می‌بینیم اسلام اجتماع منزلی که همان ازدواج باشد را اصل در این باب قرار داده، فرمود: <span class="aya" rel="49_13" data-words="1-20">یا أیها الناس إنا خلقناکم من ذکر و أنثی و جعلناکم شعوبا و قبائل لتعارفوا إن أکرمکم عند الله أتقاکم</span><span class="footnote" rel="2" title="سوره حجرات آیه ۱۳">*</span> نخست به مساله مذکر و مؤنث بودن انسانها و بامر ازدواج و اجتماع کوچک منزلی توجه داده و سپس به مساله اجتماع بزرگ شعوبی و قبیله‌ای پرداخته است. </p> <p>و از ذیل آیه چنین ظاهر می‌شود که تفضیل نامبرده در آیه: <span class="aya" rel="4_34" data-words="1-10">الرجال قوامون علی النساء بما فضل الله بعضهم علی بعض...</span><span class="footnote" rel="3" title="سوره نسا آیه ۳۴">*</span> تفضیل در مجهز شدن به جهازی است که با آن امر حیات دنیوی یعنی معاش بشر بهتر نظام می‌گیرد، و حال       <code class="page" rel="4,344"/> مجتمع را به بهترین وجهی اصلاح می‌کند، نه اینکه مراد از آن کرامت واقعی و فضیلت حقیقی در اسلام یعنی قرب به خدای تعالی باشد، چون از نظر اسلام برتری‌های مادی و جسمی که جز در زندگی مادی مورد استفاده قرار نمی‌گیرد و تا وقتی که وسیله بدست آوردن مقامات اخروی نشود هیچ اهمیتی ندارد،  (و اگر از این جهت مورد نظر قرار گیرد دیگر فرقی بین آن و امتیازات خاص زنان نیست، آنهم وسیله است، این هم وسیله است، هم چنان که اگر وسیله قرار نگیرد نه آن فضیلت است و نه این). </p> <p>پس از همه آنچه تا کنون از نظر خوانندگان محترم گذشت این معنا بدست آمد که اگر مردان بر زنان برتری داده شده‌اند بخاطر روح تعقل است، که در مساله ارث هم باعث تفاوت در امر ارث و در مسائلی نظیر آن می‌شود، لیکن منظور از این برتری، برتری واقعی نیست، بلکه منظور زیادتری سهم مرد از سهم زن است، و اما برتری واقعی که به معنای کرامتی است که اسلام به آن عنایت دارد ملاکش تقوا است، در مرد باشد، مرد برتر است، در زن هم باشد، زن برتر از مرد خواهد بود. </p> <h3>بحث روایتی‌ <span class="title" rel="4_11 4_12 4_13 4_14"> (روایاتی در مورد شان نزول آیات ارث، عول و تعصیب...) </span> </h3> <p> در در المنثور آمده که عبد بن حمید، بخاری، و مسلم، و ابو داود، و ترمذی، و نسایی، و ابن ماجه، و ابن جریر، و ابن منذر، و ابن ابی حاتم، و بیهقی، -در کتاب سنن خود-از طریق جابر بن عبد اللَّه روایت آورده که گفت: رسول خدا (ص) و ابو بکر با عده‌ای از قبیله بنی سلمه با پای پیاده بعیادتم می‌آمدند، رسول خدا (ص) وقتی مرا دید که دیگر بیهوش گشته و حواسی برایم نمانده و چیزی را تشخیص نمیدهم، دستور داد آب آوردند، وضو گرفت و آب وضویش را بر من پاشید، که در دم بهوش آمده برخاستم، عرضه داشتم: یا رسول اللَّه در باره اموالم چه دستور می‌دهی؟  (کنایه از اینکه انسان وقتی می‌خواهد بمیرد در باره اموالش چه کند) ؟ در پاسخ او آیه شریفه: <span class="aya" rel="4_11" data-words="1-8">یوصیکم الله فی أولادکم للذکر مثل حظ الأنثیین</span><span class="footnote" rel="1" title="سوره نساء آیه ۱۱">*</span> نازل گردید<span class="footnote" rel="2" title="الدر المنثور، ج ۲ ص ۱۲۵">*</span>. </p> <p>مؤلف قدس سره: در سابق مکرر گذشت که گفتیم: مانع ندارد که در باره شان نزول یک آیه به سبب‌های متعددی روایت وارد شود، و همه این سبب‌ها و قصه‌ها که در روایت آمده     <code class="page" rel="4,345"/> شان نزول یک آیه باشد، و منافات ندارد که عنایت آیه نامبرده منحصر در یکی از آن قصه‌ها نباشد، و مانعی ندارد که نزول آیه مصادف با پیش آمدن مضمون همه آن روایات باشد: پس نباید در این زمینه پافشاری کرد که سؤال در روایت با جوابش نمی‌خواند. </p> <p>جابر از وصیت پرسید که مثلا در آن مقدار مالی که اختیارش با من است و یا بگو در ثلث اموالم چه کنم؟ و پاسخی که در آیه آمده مربوط است به دو ثلث، که خود خدای تعالی تقسیمش کرده، و اختیار را از صاحب مال گرفته، و گرنه اگر بخواهی مته به خشخاش بگذاری از این روایت عجیب‌تر داریم که باز در المنثور آن را از عبد بن حمید و حاکم از جابر نقل کرده، که گفت: رسول خدا (ص) به عیادتم آمده بود، چون مریض بودم عرضه داشتم: یا رسول اللَّه اموالم را چگونه بین فرزندانم تقسیم کنم، حضرت هیچ جوابی به من نداد، تا آیه‌ <span class="aya" rel="4_11" data-words="1-4">یوصیکم الله فی أولادکم...</span> نازل گردید<span class="footnote" rel="1" title="الدر المنثور، ج ۲ ص ۱۲۵">*</span>. </p> <p>و نیز در در المنثور آمده که ابن جریر و ابن ابی حاتم از سدی روایت آورده‌اند که گفت: مردم دوران جاهلیت به دختران و پسران ناتوان خود ارث نمی‌دادند، و ارث هر کسی را تنها آن فرزندانش می‌بردند که قدرت بر جنگ داشته باشند، تا آنکه عبد الرحمن برادر حسان شاعر از دنیا رفت، و زنی بنام ام کحه و پنج دختر بجای گذاشت، ورثه‌اش-یعنی طبقات بعد از اولادش-آمدند و ارث او را بردند، ام کحه شکایت به نزد رسول خدا (ص) برد، در پاسخش این آیه شریفه نازل شد: <span class="aya" rel="4_11" data-words="9-23">فإن کن نساء فوق اثنتین فلهن ثلثا ما ترک و إن کانت واحدة فلها النصف</span><span class="footnote" rel="2" title="سوره نساء آیه ۱۱">*</span> آن گاه در مورد ام کحه این قسمت از آیه را خواند که می‌فرماید: همسرانتان  (زنانتان) اگر شما فرزند نداشته باشید ربع، و اگر داشته باشید ثمن ما ترک را می‌برند<span class="footnote" rel="3" title="الدر المنثور، ج ۲ ص ۱۲۵">*</span>. </p> <p>باز در همان کتاب آن دو نفر یعنی ابن جریر و ابن ابی حاتم از ابن عباس روایت آورده‌اند که گفت: وقتی آیه فرائض یعنی سهامی که خدا برای ارث فرزندان دختر و پسر و برای پدر و مادر نازل شد مردم خوششان نیامد، یا حد اقل بعضی از مردم به اعتراض برخاسته، گفتند: یک چهارم و یا یک هشتم مال را به همسر میت بدهیم؟ و نصف مال را به یک دختر؟ و آیا به کودک صغیر هم ارث بدهیم؟ با اینکه اینگونه بازماندگان نمی‌توانند با احدی جنگ کنند، و غنیمتی به دست آورند؟ و منشا این اعتراض رسم دوران جاهلیت آنان بود، که ارث را تنها به       <code class="page" rel="4,346"/> وارثانی می‌دادند که می‌توانستند کار زار کنند، در نتیجه ارث هر کس تنها به قوی‌تر و بزرگترین فرزندان او و یا اقوام او می‌رسید<span class="footnote" rel="1" title="الدر المنثور، ج ۲ ص ۱۲۵">*</span>. </p> <p>مؤلف قدس سره: منشا تعصیب هم همین رسم بوده، و تعصیب عبارت است از اینکه میراث را تنها بخویشاوندان پدری میت بدهند، البته در صورتی که میت پسری بزرگ و کار آمد برای قتال نداشته باشد. </p> <p>اهل سنت به این تعصیب عمل می‌کنند، البته تنها در جایی عمل می‌کنند که مال از فریضه-سهام معین شده-زیادتر باشد، و سهام فراگیر همه مال نباشد، و شاید که در روایاتشان نشانه‌ای از این حرف یافت نشود، ولی روایات از طرق اهل بیت (علیهم السلام) صریحا تعصیب را نفی می‌کند، و در فرض نامبرده یعنی آنجا که سهام، همه مال را فرا نگیرد، زیادی مال را حق کسانی می‌داند که در فرضیه‌هایی نقص بر آنان وارد می‌شد، یعنی اولاد، و برادران پدر و مادری، و یا برادران پدری تنها، و یا به پدر در بعضی از صور، و آنچه از آیات استفاده می‌شد  (که بیانش گذشت) موافق با این نظریه است. </p> <p>و باز در همان کتاب است که حاکم و بیهقی از ابن عباس روایت کرده‌اند که گفت: اولین کسی که در باب ارث عول را سنت کرد عمر بن خطاب بود که نظام آن را بر هم زد، و گفت: به خدا نمی‌دانم با شما چه کنم، و به خدا سوگند نمی‌دانم کدامتان را خدا مقدم و کدامتان را مؤخر دانسته، و به خدا سوگند در این مال بی‌ارزش چیزی بهتر از این نمی‌دانم که بطور مساوی در بینتان تقسیم کنم. </p> <p>ابن عباس سپس گفت: به خدا سوگند اگر مقدم می‌داشت کسی را که خدا مقدمش داشته، هرگز هیچ فریضه و سهامی کوتاه نمی‌آمد، شخصی پرسید خدای تعالی کدام فریضه را مقدم داشته؟ گفت: هر فریضه‌ای که خدای تعالی برای صورت کمبودش هم فریضه معین کرده آن همان فریضه‌ای است که خدا مقدمش داشته، و هر فریضه‌ای که وقتی از فرض خودش زایل شود دیگر فریضه دیگری ندارد و تنها ما بقی را می‌برد آن همان فریضه‌ای است که خدا مؤخرش داشته، پس مثال مقدم زن و شوهر و مادر است، و مثال مؤخر خواهران و دخترانند، و در نتیجه اگر در موردی هم مقدم وارث باشد و هم مؤخر، اول باید ارث مقدم را جدا نموده، حق او را بطور کامل به او داد، اگر چیزی باقی ماند بین خواهران و یا دختران تقسیم می‌شود و اگر چیزی باقی نماند چیزی به آنان داده نمی‌شود<span class="footnote" rel="2" title="الدر المنثور، ج ۲ ص ۱۲۷">*</span> و در همان کتاب آمده که سعید بن منصور از ابن     <code class="page" rel="4,347"/> عباس روایت کرده که گفت: هیچ می‌دانید آن خدایی که عدد ریگهای بیابان را می‌داند، در مال ارث نصف و ثلث و ربع قرار داده، یعنی مال را به دو نصف و سه ثلث و چهار ربع تقسیم کرده است؟<span class="footnote" rel="1" title="فروع کافی، ج ۷ ص ۷۹-۸۰ حدیث ۳">*</span>. </p> <p>و نیز از همو از عطاء روایت آورده که گفت: من به ابن عباس گفتم: مردم نه به گفته تو عمل می‌کنند نه به نظریه من، اگر من و تو بمیریم دیگر هیچ ارثی را طبق گفته ما تقسیم نمی‌کنند، ابن عباس گفت: من حاضرم با مردم مباهله کنم، ما از یک سو و مردم از سوی دیگر دست به رکن خانه کعبه بگذاریم، و از خدای تعالی بخواهیم هر یک از دو طرف را که بر باطل است مورد لعنت خود قرار داده، هلاک کند، چون من ایمان دارم که خدای تعالی به حکم آنان حکم نکرده است<span class="footnote" rel="2" title="فروع کافی، ج ۷ ص ۷۸ حدیث ۱">*</span>. </p> <p>مؤلف قدس سره: این معنا از طرق شیعه نیز از ابن عباس روایت شده که روایتش از نظر خواننده می‌گذرد. </p> <p>در کافی از زهری از عبید اللَّه بن عبد اللَّه بن عتبه روایت آورده که گفت: با ابن عباس نشسته بودیم، که ناگهان مساله فرائض-سهام ارث-به دلم خطور کرد، و آن را پیش کشیدم، ابن عباس از در تعجب گفت: سبحان اللَّه العظیم، آیا هیچ فکر کرده‌اید آن خدایی که عدد ریگ‌های بیابان را می‌داند چگونه برای مال ارث، نصف و نصف و ثلث قرار داده، با اینکه هر مالی که تصور شود تنها مشتمل بر دو نصف است و دیگر ثلث آن کجا است؟ در پاسخ او زفر بن اوس بصری گفت: یا ابا العباس پس اولین کسی که عول را در این فرائض و سهام درست کرد چه کسی بود؟ ابن عباس گفت: عمر بن خطاب بود، و حساب فرائض در نظرش پیچیده شد همه را بهم زد، و صریحا گفت: به خدا من سرم نمی‌شود که خدا کدام یک از شما ورثه را مقدم داشته، و کدام را مؤخر نموده، و من ساده‌تر و آسانتر از اینکه این مال را حصه حصه بینتان تقسیم کنم و زیادی را داخل در سهم هر صاحب حق بسازم راهی سراغ ندارم و در نتیجه همو اولین کسی بود که عول را داخل فرائض ارث کرد. </p> <p>و به خدا سوگند اگر عمر بن خطاب مقدم می‌داشت آن کسی را که خدا مقدم داشته، و مؤخر می‌داشت آن کسی را که خدا مؤخر کرده، دچار عول در فرائض نمی‌شد. </p> <p>زفر بن اوس گفت: کدامیک را خدا مقدم و کدامیک را مؤخر کرده؟ ابن عباس گفت: هر فریضه‌ای که خدای تعالی جز به فریضه‌ای دیگر پایین نیاورده، صاحب آن فریضه، مقدم   <code class="page" rel="4,348"/> است، و اما مؤخر عبارت است از هر فریضه‌ای که وقتی پائین آید دیگر فریضه‌ای برایش نیست بلکه بقیه فریضه خود را می‌برد، طایفه اول که در حقیقت در قرآن کریم دارای دو فریضه هستند یکی شوهر است، که در صورتی که همسرش اولاد نداشته باشد نصف ارث او را می‌برد، و اگر اولاد داشته باشد ارث او به چهار یک بر می‌گردد، و دیگر هیچ عاملی نمی‌تواند چهار یک او را کمتر کند، دوم همسر است که اگر شوهرش بمیرد دو فریضه ممکن است برایش تصور شود، که هر دو در قرآن آمده یکی اینکه شوهرش فرزند نداشته باشد، که در این صورت چهار یک می‌برد،  (یعنی نصف نصف)، و اگر داشته باشد هشت یک می‌برد یعنی (نصف ربع، پس زن در هر دو صورت نصف مرد در همین دو صورت ارث می‌برد) و اگر ارث زن به هشت یک تنزل کرد، دیگر هیچ عاملی نمی‌تواند آن را کمتر کند. </p> <p>سوم، مادر، که او نیز در قرآن دو فریضه برایش معین شده یکی در صورتی که میت برادر نداشته باشد ثلث، و اگر داشته باشد نصف ثلث یعنی سدس می‌برد و دیگر هیچ عاملی ارث او را کمتر از سدس نمی‌کند. </p> <p>اینها فرائضی هستند که خدای عز و جل آنها را مقدم داشته، و اما آنهایی که مؤخرشان داشته، یکی فریضه دختران است، که نصف مال است، و دوم فریضه خواهران است که دو ثلث مال را می‌برند، و اگر سهام از مال بیشتر شد یعنی میت از هر دو طایفه وارث داشت و در نتیجه نقیصه‌ای که در مال بود حق او را پائین آورد، جز بقیه ترکه چیزی به او داده نمی‌شود. </p> <p>اینهایند آن کسانی که خدای تعالی مؤخرشان داشته است، پس هر گاه میت هم از طایفه اول وارث داشت، و هم از طایفه دوم، نسخت سهم طایفه اول را بطور کامل می‌دهند، اگر چیزی باقی ماند آن بقیه را به طایفه دوم می‌دهند، و اگر چیزی باقی نماند چیزی نمی‌برد. </p> <p>زفر بن اوس وقتی این را شنید پرسید: پس چرا این مطلب را در اختیار عمر نگذاشتی؟ گفت: هیبت او مانعم شد<span class="footnote" rel="1" title="فروع کافی، ج ۷ ص ۷۹-۸۰ حدیث ۲">*</span>. مؤلف قدس سره: این فتوا از ابن عباس مسبوق است به فتوایی از علی (ع) که عول را نفی فرموده، و نفی عول مذهب و فتوای ائمه اهل بیت (علیهم السلام) است که روایاتش می‌آید انشاء اللَّه. </p> <p>در کافی از امام باقر (ع) حدیثی آمده که در آن فرموده: امیر المؤمنین (ع) می‌فرمود: خدایی که عدد ریگهای عالج را می‌داند البته می‌داند که هرگز سهام کمتر از شش نمی‌شود، شما هم اگر وجه آن را در یابید خواهید دید که سهام از رقم شش تجاوز   <code class="page" rel="4,349"/> نمی‌کند<span class="footnote" rel="1" title="الدر المنثور، ج ۲ ص ۱۲۶">*</span>. </p> <p>مؤلف قدس سره: در کتاب صحاح اللغة آمده: کلمه-عالج-به معنای قسمتی از بیابان است که ریگزار باشد. و اینکه در روایت فرمود: ان السهام لا تعول علی ستة  معنایش این است که سهام از رقم شش تجاوز نکرده، و در هیچ فرضی تغییر نمی‌کند، و منظور از رقم شش همان سهامی است که در قرآن آمده، یعنی: نصف (2_\1) و ثلث (3_\1) و ثلثان (3_\2) و ربع (4_\1) و سدس (6_\1) و ثمن (8_\1). </p> <p>و در همان کتاب از امام صادق (ع) روایت آورده که فرمود: امیر المؤمنین  (ع) فرمود: حمد خدایی را که آنچه مؤخر است مقدم نداشت، و آنچه مقدم بود مؤخر نداشت آن گاه علی (ع) یک دست خود را به دست دیگرش زد، و سپس فرمود: هان ای امتی که بعد از رحلت پیامبرش دچار حیرت شده، اگر مقدم می‌داشتید کسی را که خدا مقدمش داشت، و مؤخر می‌داشتید کسی را که خدای تعالی مؤخرش داشته، و اگر ولایت و وراثت را در جایی قرار می‌دادید که خدای تعالی قرارش داده بود هرگز نه بنده خدایی فقیر می‌شد، و نه سهم الارثی که خدا معین کرده بود کم می‌آمد، و نه حتی دو نفر در حکم خدا اختلاف می‌کردند، و نه امت در هیچ امری از امور تنازع می‌نمودند، چون علم همه اینها از کتاب خدا نزد علی (ع) موجود بود، و چون علی را واگذاشتید حال و مال امر خود را و کوتاهی‌هایی که کردید بچشید، که خدای تعالی به بندگانش ظلم نمی‌کند<span class="footnote" rel="2" title="فروع کافی، ج ۷ ص ۹۲ حدیث ۲">*</span> <span class="aya" rel="26_227" data-words="17-23">و سیعلم الذین ظلموا أی منقلب ینقلبون</span><span class="footnote" rel="3" title="بزودی آنها که ستمگرند خواهند، فهمید که در انقلاب جهانی معاد چه سر منزلی دارند">*</span>. </p> <p>مؤلف قدس سره: گو اینکه در سابق گفتیم چگونه سهام ورثه کمبود پیدا می‌کند، و لیکن برای توضیح بیشتر می‌گوئیم فرائض-سهام معین شده-در قرآن مجید شش سهم است، نصف (2_\1) و ثلثان (3_\2)، و ثلث (3_\1) و سدس (6_\1) و ربع (4_\1) و ثمن (8_\1) و این سهام گاهی با هم جمع می‌شوند بطوری که با هم مزاحمت می‌کنند، مثلا گاه می‌شود که میت از طبقه اول هم وارث نصف برنده دارد، و هم دو نفر سدس برنده و هم یک نفر ربع برنده، مثل اینکه دختری از خود به جای گذاشته، و پدری و مادری و شوهری، و در نتیجه این سهام مزاحم یکدیگر می‌شوند برای اینکه ارث چه کم باشد و چه زیاد عدد صحیحی است که باید به نسبت‌های بالا     </p> <p>سوره شعراء آیه 227.  <code class="page" rel="4,350"/> خرد شود، تا یکی نصف آن را ببرد و دو نفر هر یک سدس آن را و شوهر هم یک چهارم را، و عدد صحیح مشتمل بر همه این نسبت‌ها نیست زیرا جمع این سه نسبت، و یا سه کسر بیش از یک عدد صحیح است. </p> <p> هم چنان که گاهی در همین طبقه دو ثلث (3_\2) و دو سدس (2_\6) و ربع (4_\1) با هم جمع می‌شوند، مثل اینکه زنی بمیرد و دو دختر و پدر و مادر و شوهر از او بماند، که جمع دو ثلث، و دو سدس و ربع،  (1_\4) بیش از عدد صحیح است. </p> <p> و همچنین گاه می‌شود که در طبقه دوم نصف و ثلث و ربع و سدس جمع می‌شوند، مثل اینکه زنی از دنیا برود، و از طبقه اول هیچ وارثی نداشته باشد و از طبقه دوم یک خواهر و جد و جده پدری و جد و جده مادری و شوهرش بجای مانده باشند، که معلوم است جمع بین این چند نسبت بیش از عدد صحیح است زیرا جمع است، و گاه می‌شود که در این طبقه ثلثان و ثلث و ربع و سدس جمع می‌شوند، مثل اینکه زنی از دنیا برود و دو خواهر و جد و جده و شوهرش بجای بمانند که جمع است. </p> <p>حال که این معنا روشن شد می‌گوئیم عول که اهل تسنن بدان رفته‌اند، این است که کمبود را بین همه تقسیم کنیم، و مذهب شیعه این است که فریضه پدر و مادر و زن و شوهر و خویشاوندان مادری که عبارت است از ثلث و سدس و نصف و ربع و ثمن نباید ناقص شود، بخاطر اینکه خدای تعالی سهام آنان را (هم حد اکثرش را و هم حد اقلش را) معین کرده، بخلاف سهام یک و یا چند دختر، و یک و یا چند خواهر پدر و مادری، و یا پدری تنها، و نیز بخلاف سهام زن و مرد (مذکر و مؤنث) وقتی که‌ یکی و یا بیشتر باشند. که چون خدای تعالی حد اقل آن را بیان نکرده نقص بر آنان وارد می‌شود، و دائما از سهم اولاد و خواهر و برادر کم می‌کنند. </p> <p>و اما در صورتی که مال از سهام زیادتر باشد، بعد از دادن سهام، ما بقی را چگونه به آنان رد کنیم، جایش کتب حدیث و فقه است که باید بدانجا مراجعه شود. </p> <p>و در کتاب الدر المنثور آمده که حاکم و بیهقی-در کتاب سنن خود-از زید بن ثابت روایت آورده‌اند که او در تقسیم ارث، دو برادر میت را حاجب مادر قرار داده، یعنی با اینکه سهم الارث مادر در صورتی که میت فرزند نداشته باشد ثلث است، گفته: در صورتی که دو برادر داشته باشد سدس می‌شود، و وقتی از او پرسیدند که ای ابا سعید در قرآن کریم اخوه-آمده<code class="page" rel="4,351"/> یعنی بیش از سه برادر را حاجب دانسته و فرمود: <span class="aya" rel="4_11" data-words="46-49">فإن کان له إخوة</span> -و کلمه اخوه-به معنای سه برادر و بیشتر است، و تو دو برادر را هم حاجب دانسته‌ای؟ در پاسخ گفته است: عرب دو برادر را هم اخوه می‌نامد<span class="footnote" rel="1" title="فروع کافی، ج ۷ ص ۹۹ حدیث ۲-۳">*</span>. </p> <p>مؤلف قدس سره: این معنا از ائمه اهل بیت (علیهم السلام) نیز روایت شده، هر چند معروف است که کلمه (اخوه) جمع کلمه (اخ) است، و طبق قاعده جمع بر سه و بیشتر اطلاق می‌شود. </p> <p>و در کافی از امام صادق (ع) روایت آورده که فرمود: مانع ثلث بردن مادر، تنها دو برادر و یا چهار خواهر است، البته برادر و خواهر پدر مادری و یا پدری اما یک برادر حاجب و مانع نمی‌شود<span class="footnote" rel="2" title="سوره نساء آیه ۱۲">*</span>. </p> <p>مؤلف قدس سره: و اخبار در این باره بسیار زیاد است، و اما برادران مادری از آنجایی که از طرف مادر به میت ارتباط پیدا می‌کنند نمی‌توانند حاجب مادر شوند بلکه در این صورت خود مادر حاجب ایشان است، و در اخبار شیعه و سنی نیز آمده که برادران، مانع ثلث بردن مادرند با این که خودشان ارث نمی‌برند چون در طبقه دومند و مادر از طبقه اول است، پس حاجب شدن برادران از ثلث بردن مادر با اینکه خودشان ارث نمی‌برند، بخاطر رعایت حال پدر بوده-که خرج دهنده فرزندان خویش یعنی برادران میت است-برای این است که زائد بر فریضه به او رد شود و به همین جهت است که برادران مادری حاجب مادر نمی‌شوند چون خرجشان به گردن پدر خودشان خواهد بود نه پدر میت. </p> <p>و در مجمع البیان در ذیل جمله: <span class="aya" rel="4_11" data-words="52-58">من بعد وصیة یوصی بها أو دین</span>. </p> <p>از امیر المؤمنین (ع) روایت آورده که فرمود:  (هر چند هنگام خواندن قرآن) شما در این آیه وصیت را قبل از دین می‌خوانید و (لیکن در مقام عمل) رسول خدا (ص) حکم کرد به اینکه قبل از عمل بوصیت میت باید قرض او داده شود<span class="footnote" rel="3" title="سوره نساء آیه ۱۱">*</span>. </p> <p>مؤلف قدس سره: این روایت را سیوطی نیز در الدر المنثور از عده‌ای از صاحبان کتاب حدیث و تفسیر نقل کرده است<span class="footnote" rel="4" title="الدر المنثور، ج ۲ ص ۱۲۶">*</span>. </p> <p>و در کافی در معنای کلمه (کلاله) از امام صادق (ع) روایت کرده که         <code class="page" rel="4,352"/> فرمود: هر کسی که پدر و یا فرزند انسان نباشد کلاله انسان است<span class="footnote" rel="1" title="معانی الاخبار">*</span>. </p> <p>و در همان کتاب از همان جناب روایت کرده که فرمود: منظور از کلاله، در جمله‌ <span class="aya" rel="4_12" data-words="52-57">و إن کان رجل یورث کلالة...</span><span class="footnote" rel="2" title="سوره نساء آیه ۳۴">*</span>، برادران و خواهران مادری به تنهایی است<span class="footnote" rel="3" title="فروع کافی، ج ۷ ص ۱۰۱-حدیث ۳">*</span>. </p> <p>مؤلف قدس سره: اخبار در این معنا نیز بسیار است که اهل سنت آنها را نقل کرده‌اند، و این روایات به حد استفاضه رسیده است، و آیه‌ای که در روایت تفسیر شده مربوط به جایی است که میت کلاله وارث باشد نه جایی که وارث کلاله باشد چون آیه‌ای که حکم کلاله پدری و پدر مادری را بیان می‌کند آخر سوره آمده آنجا که فرموده: <span class="aya" rel="4_176" data-words="1-6">یستفتونک قل الله یفتیکم فی الکلالة...</span><span class="footnote" rel="4" title="سوره نساء آیه ۱۷۶">*</span>. </p> <p>و یکی از شواهد بر این معنا این است که فرائضی که در آخر سوره برای کلاله میت معین کرده به دو برابر یا بیشتر زیادتر است، از آنچه که در این آیه مورد بحث معین کرده، و از سیاق آیات و دقت در فرائض بدست می‌آید که خدای تعالی تا جایی که امکان داشته سهم مردان را فی الجمله بیشتر از سهم زنان قرار داده بطوری که می‌توان گفت: تقریبا سهم مردان دو برابر سهم زنان و یا بیش از دو برابر است، از سوی دیگر کلاله یا از جهت مادر و پدر هر دو با میت قرابت و نزدیکی دارد و یا یکی از آن دو، در نتیجه همان تفاوتی که گفتیم بین مرد و زن هست، بین کلاله پدری با کلاله مادری نیز هست، پس سهمیه کلاله پدر و مادری و یا پدری نیز بیشتر از سهم کلاله مادری است، و از اینجا کشف می‌شود که سهمیه اندک از آن کلاله مادر، و سهمیه زیاد از آن غیر او است. </p> <p>و در کتاب معانی الاخبار، مؤلف به سندی که محمد بن سنان دارد از او نقل کرده که گفت: امام ابی الحسن رضا (ع) نامه‌ای به وی نوشت، و به سؤالاتی که او کرده بود پاسخ داد. و از جمله سؤالات او یکی این بود که چرا سهم الارث زنان نصف سهم الارث مردان است؟ در پاسخ این سؤال امام (ع) نوشته بود: چون زن ازدواج می‌کند، در همان قدم اول مهریه می‌گیرد (مرد می‌دهد و او می‌گیرد) بدین جهت است که سهم مردان بیشتر شده است، و علت دیگر این تفاوت این است که زن عیال (خرج خور) مرد است، و هر حاجتی که داشته باشد، بر شوهر واجب است آن را برآورد و هزینه زندگی او را تامین کند،         <code class="page" rel="4,353"/> ولی بر زنان واجب نیست خرج شوهر را بدهند، حتی در صورتی هم که مرد محتاج باشد، حاکم زن را مجبور بدادن مخارج شوهر نمی‌کند، و بدین جهت است که اسلام سهم الارث مردان را بیشتر کرده<span class="footnote" rel="1" title="خدای تعالی آنچه در زمین است برای شما خلق کرده است سوره بقره آیه ۲۹">*</span> و فرموده: <span class="aya" rel="4_34" data-words="1-15">الرجال قوامون علی النساء بما فضل الله بعضهم علی بعض، و بما أنفقوا من أموالهم</span><span class="footnote" rel="2" title="الدر المنثور، ج ۲ ص ۱۲۷">*</span>. </p> <p>و در کافی به سند خود از أحول روایت کرده که گفت: ابن ابی العوجاء-یکی از کسانی که به احکام اسلام خرده می‌گرفت-گفته بود: چرا در اسلام زن ضعیف و بیچاره یک سهم ارث می‌گیرد ولی مرد با اینکه قوی است دو سهم؟ و پاسخ این ضعیف‌کشی چیست؟ بعضی از اصحاب امامیه این سخن را نزد امام صادق (ع) بازگو کرد، حضرت در پاسخ فرمود: برای اینکه نه جهاد بر زن واجب است و نه دادن نفقه، و نه دیه جنایت خطایی دیگران، و همه اینها بر مردان واجب است و لذا سهم زن یکی و سهم مرد دو تا شده است<span class="footnote" rel="3" title="فروع کافی، جلد ۷ ص ۸۵ حدیث ۳">*</span>. </p> <p>مؤلف قدس سره: روایات در این معنا بسیار است در سابق گذشت که گفتیم قرآن نیز بر این معنا دلالت دارد. </p> <h3>بحث علمی در هشت فصل</h3> <h3>1-ارث بردن از چه تاریخی آغاز شد: </h3> <p> گویا مساله ارث (یعنی اینکه بعضی از زنده‌ها اموال مردگان را تصاحب کنند) از قدیم‌ترین سنت‌هایی باشد که در مجتمع بشری باب شده است، و این معنا در توان مدارک موجود تاریخی نیست، که نقطه آغاز آن را معین کند، تاریخ هیچ امت و ملتی، به آن دست نیافته است، لیکن علاوه بر اینکه ارث بردن رسم بوده طبیعت امر هم همان را اقتضا دارد، چون اگر طبیعت انسان اجتماعی را مورد دقت قرار دهیم، خواهیم دانست که مال و مخصوصا مال بی صاحب چیزی است که انسان طبیعتا خواستار آن بوده و علاقمند است‌ آن مال را در حوائج خود صرف کند، و این حیازت مال، مخصوصا مالی که هیچ مانعی از حیازت آن نیست جزء عادات اولیه و قدیمه بشر است. </p> <p>       <code class="page" rel="4,354"/> و نیز دقت در وضع طبیعی بشر ما را به این حقیقت رهنمون می‌شود، که بشر از روزی که به تشکیل اجتماع دست زده چه اجتماع مدنی و چه جنگلی هیچگاه بی نیاز از اعتبار قرب و ولایت نبوده،  (منظور ما از قرب و ولایت چیزی است که از اعتبار اقربیت و اولویت نتیجه‌گیری می‌شود) ساده‌تر بگویم که از قدیم‌ترین دوره‌ها بشر بعضی افراد را بخود نزدیکتر و دوست‌تر از دیگران می‌دانسته، و این احساس و اعتبار بوده که او را وادار می‌کرده، اجتماع کوچک و بزرگ و بزرگتر یعنی بیت-خانواده-و بطن-دودمان-و عشیره و قبیله-و امثال آن را تشکیل دهد، و بنا بر این در مجتمع بشری هیچ چاره‌ای از نزدیکی بعضی افراد به بعض دیگر نیست، و نه در دورترین دوران بشر و نه در امروز نمی‌توان انکار کرد که فرزند نسبت به پدرش نزدیک‌تر از دیگران است، و همچنین ارحام او بخاطر رحم، و دوستان او بخاطر صداقت، و برده او بخاطر مولویت، و همسرش بخاطر همسری، و رئیس به مرءوسش و حتی قوی به ضعیفش ارتباطی بیشتر دارد هر چند که مجتمعات در تشخیص این معنا اختلاف دارند، اختلافی که شاید نتوان آن را ضبط کرد. </p> <p>و لازمه این دو امر این است که مساله ارث نیز از قدیم‌ترین عهدهای اجتماعی باشد. </p> <h3>2-تحول تدریجی ارث: </h3> <p> این سنت مانند سایر سنت‌های جاریه در مجتمعات بشری همواره رو به تحول و تغییر بوده و دست تطور و تکامل آن را بازیچه خود کرده است، چیزی که هست از آنجایی که این تحول در مجتمعات همجی و جنگلی نظام درستی نداشته، بدست آوردن تحول منظم آن از تاریخ زندگی آنان بطوری که انسان به تحقیق خود وثوق و اطمینان پیدا کند ممکن نیست، و کاری است بس مشکل. </p> <p>آن مقداری که از وضع زندگی آنان برای انسان یقینی است، این است که در آن مجتمعات زنان و افراد ناتوان از ارث محروم بوده‌اند، و ارث در بین اقربای میت مخصوص اقویا بوده، و این علتی جز این نداشته که مردم آن دوره‌ها با زنان و بردگان و اطفال صغیر و سایر طبقات ضعیف اجتماع معامله حیوان می‌کردند، و آنها را مانند حیوانات مسخر خود و اسباب وسائل زندگی خود می‌دانستند، عینا مانند اثاث خانه و بیل و کلنگشان، تنها بخاطر سودی که از آنها می‌بردند به مقدار آن سود برای آنها ارزش قائل بودند و همانطور که انسان از بیل و کلنگ خود استفاده می‌کند ولی بیل و کلنگ از انسان استفاده نمی‌کند، افراد ضعیف نامبرده نیز چنین وضعی را داشتند، انسانها از وجود آنها استفاده می‌کردند ولی آنان از انسان استفاده<code class="page" rel="4,355"/> نمی‌کردند، و از حقوق اجتماعی که مخصوص انسانها است بی بهره بودند. </p> <p>و با این حال تشخیص اینکه قوی در این باب چه کسی است؟ مختلف بود، و زمان به زمان فرق می‌کرد، مثلا در برهه‌ای از زمان مصداق قوی و برنده ارث رئیس طایفه و رئیس ایل بود، و زمانی دیگر ارث را مخصوص رئیس خانه، و برهه‌ای خاص شجاع‌ترین و خشن‌ترین قوم بود، و این دگرگونگی تدریجی باعث می‌شد که جوهره ارث نیز دگرگونگی جوهری یابد. </p> <p>و چون این سنت‌های جاریه نمی‌توانست خواسته و قریحه فطرت بشر را تضمین کند، یعنی سعادت او را ضمانت نماید، قهرا دستخوش تغییرها و دگرگونی‌ها گردید، حتی این سنت در ملل متمدنی که قوانین در بینشان حاکم بوده است، و یا حد اقل سنت‌هایی معتاد و ملی در بینشان حکم قانون را داشته، از این دگرگونگی دور نمانده است، نظیر قوانین جاری در روم و یونان و هیچ قانون ارثی که تا به امروز بین امتها دایر بوده به قدر قانون ارث اسلام عمر نکرده، قانون ارثی اسلام از اولین روزی که ظهور یافت تا به امروز که نزدیک چهارده قرن است عمر کرده است. </p> <h3>3-وراثت در بین امتهای متمدن: <span class="title" rel="4_11 4_12 4_13 4_14"> (محرومیت زنان و فرزندان صغیر از ارث) </span> </h3> <p> یکی از مختصات اجتماعی امت روم این است که رومیها برای بیت-دودمان-بخودی خود استقلال مدنی قائل بودند، استقلالی که بیت را از مجتمع عمومی جدا می‌ساخت و او و افراد او را از نفوذ حکومت در بسیاری از احکامش حفظ می‌کرد ساده‌تر بگویم آن چنان برای بیت استقلال قائل بودند که حکومت حاکم بر اجتماع نمی‌توانست بسیاری از احکام که مربوط به حقوق اجتماعی بود در مورد افراد آن بیت اجرا کند بلکه به اعتقاد رومیان بیت خودش در امر و نهی و جزا و عقوبت و امثال آن مستقل بود. </p> <p>و رب بیت (رئیس دودمان)، معبود اهل خود یعنی زن و فرزند و بردگان خودش بود، و تنها او بود که می‌توانست مالک باشد و ما دام که او زنده بود غیر او کسی حق مالکیت نداشت، و نیز او ولی اهل بیت خود، و قیم در امور آنان بود و اختیارش بطور مطلق در آنان نافذ بود، و خود او که گفتیم معبود خانواده خویش بود، خودش رب البیت سابق را می‌پرستید، و اگر این خانواده مالی می‌داشتند، بعد از مردنشان تنها رئیس بیت وارث آنها می‌شد، مثلا اگر فرزند این خانواده با اجازه رب البیت مالی بدست آورده، و سپس از دنیا می‌رفت، و یا دختری از خانواده از راه ازدواج-البته با اجازه رب البیت-مالی را بدست آورده بود، و از دنیا می‌رفت و یا یکی از اقارب مالی به همان طور که گفتیم اکتساب می‌کرد و بعد می‌مرد، همه این اموال به ارث به<code class="page" rel="4,356"/> رب البیت می‌رسید، چون مقتضای ربوبیت و مالکیت مطلق او همین بود که بیت و اهل بیت و مال بیت را مالک شود. </p> <p>و چون رب البیت از دنیا می‌رفت یکی از پسران و یا برادرانش کسی که اهلیت ربوبیت را می‌داشت و سایر فرزندان او را به وراثت می‌شناختند وارث او می‌شد، و اختیار همه فرزندان را بدست می‌گرفت، مگر آنکه یکی از فرزندان ازدواج می‌کرد، و از بیت جدا می‌شد، و بیتی جدید را تاسیس می‌کرد، که در اینصورت او رب بیت جدید می‌شد، و اگر همه در بیت پدر باقی می‌ماندند نسبتشان به وارث که مثلا یکی از برادران ایشان بود همان نسبتی بود که با پدر داشتند، یعنی همگی تحت قیمومت و ولایت مطلقه برادر قرار می‌گرفتند. </p> <p>و همچنین گاه می‌شد که پسر خوانده رب البیت وارث او می‌شد، چون پسر خواندن یعنی کودکی بیگانه را پسر خود نامیدن رسمی بود دایر در بین مردم آن روز، هم چنان که در بین عرب جاهلیت این رسم رواج داشت و اما زنان یعنی همسر رب البیت، و دخترانش و مادرش، به هیچ وجه ارث او را نمی‌بردند، و این بدان جهت بود که نمی‌خواستند اموال بیت به خانه بیگانگان یعنی داماد بیت منتقل شود، و اصولا این انتقال را قبول نداشتند، یعنی جواز انتقال ثروت از بیتی به بیت دیگر را قائل نبودند. </p> <p>و شاید این همان مطلبی است که چه بسا بعضی از دانشمندان گفته‌اند: رومیان قائل به ملکیت اشتراکی و اجتماعی بودند و ملکیت فردی را معتبر نمی‌دانستند و من خیال می‌کنم منشا این نقل همان باشد که ما گفتیم، نه ملکیت اشتراکی، چون اقوام همجی و متوحش هم از قدیم‌ترین زمانها با اشتراک ضدیت داشتند، یعنی نمی‌گذاشتند طوائفی دیگر صحرانشین در چراگاه و زمین‌های آباد و سر سبز آنان با ایشان شرکت داشته باشند، و از آنها تا پای جان حمایت می‌کردند، و در دفاع از آنها با کسانی که طمع به آنها بسته بودند می‌جنگیدند، و این نوع ملکیت نوعی عمومی و اجتماعی بود که مالک در آن شخص معینی نبود، بلکه هیات اجتماعی بود. </p> <p>و البته این ملکیت منافاتی با این معنا نداشت که هر فردی از مجتمع نیز مالک قسمتی از این ملک عمومی باشد و آن را به خود اختصاص داده باشد. </p> <p>و این نوع ملکیت نوعی است صحیح و معتبر، چیزی که هست اقوام وحشی نامبرده نمی‌توانستند آن طور که باید و بطور صحیح امر آن را تعدیل نموده، به وجه بهتری از آن سود بگیرند، اسلام نیز آن را به بیانی که در سابق گذشت محترم شمرده است. </p> <p>و در قرآن کریم فرموده: <code class="page" rel="4,357"/> <span class="aya" rel="2_29" data-words="3-8">خلق لکم ما فی الأرض جمیعا</span><span class="footnote" rel="1" title="خداوند پسرخواندگان شما را پسر شما نمی‌داند و آن را لغو اعلام می‌دارد، اینکه پسر مردم پسر شما شود صرف لقلقه زبان و مطلبی است که شما با زبان خود نامگذاری کرده‌اید، ولی خدا حق را می‌گوید، و او بسوی شاهراه دعوت می‌کند، پسران مردم را بنام پدرانشان صدا بزنید، و نه بنام خودتان، این نزد خدا عادلانه‌تر است، و اگر پدر آنان را نمی‌شناسید بعنوان برادر صداشان بزنید و (مثلا بگوئید برادر بیا و یا دوست من بیا) سوره احزاب آیه ۴-۵">*</span> پس مجتمع انسانی در صورتی که مجتمعی اسلامی باشد، و در تحت ذمه اسلام قرار داشته باشد مالک ثروت زمین است، البته مالک به آن معنایی که گذشت، و در مرحله‌ای پائین‌تر مجتمع اسلامی مالک ثروتی است که در دست دارد و به همین جهت اسلام ارث بردن کافر از مسلمان را جایز نمی‌داند. </p> <p>و برای این نظریه آثار نمونه‌هایی در پاره‌ای از ملت‌های حاضر دنیا هست، می‌بینیم که به اجانب اجازه نمی‌دهند اراضی و اموال غیر منقوله وطنشان، و امثال آن را تملک کنند. </p> <p>و از همین که در روم قدیم بیت برای خود استقلال و تمامیتی داشت، این عادتی که گفتیم در طوائف و ممالک مستقل جاری بود، در آنان نیز جریان یافت. </p> <p>و نتیجه استقرار این عادت و یا بگو این سنت در بیوت روم، بضمیمه این سنت که با محارم خود ازدواج نمی‌کردند، باعث شد که قرابت در بین آنان دو جور بشود، یک قسم از قرابت خویشاوندی طبیعی، که ملاک آن اشتراک در خون بود و همین باعث می‌شد ازدواج در بین محارم ممنوع، و در غیر محارم جایز باشد، و دوم قرابت رسمی و قانونی، که لازمه‌اش ارث بردن و نفقه و ولدیت و غیره و عدم اینها بود. </p> <p>در نتیجه فرزندان نسبت به رب البیت و در بین خود، هم قرابت طبیعی داشتند، و هم قرابت رسمی، و اما زنان تنها قرابت طبیعی داشتند نه رسمی، به همین جهت زن از پدر خود و نیز از فرزند و برادر و شوهر و از هیچ کس دیگر ارث نمی‌برد، این بود سنت روم قدیم. </p> <p>و اما یونان در قدیم وضعش در مورد خانواده‌ها و بیوت و تشکل آن چیزی نزدیک به وضع روم قدیم بود، و ارث در بین آنان تنها به اولاد ذکور آنهم به بزرگترشان منتقل می‌شد، و زنان همگی از ارث محروم بودند، چه همسر میت و چه دختر و چه خواهرش، و نیز در بین یونانیان فرزندان خردسال و سایر خردسالان ارث نمی‌بردند، اما از یک جهت نیز شبیه به رومیان بودند، و آن این بود که برای ارث دادن به فرزندان خرد سال و هر کس دیگری که دوستش می‌داشتند چه همسران میت و چه دختران و خواهرانش چه اینکه ارث کم باشد و یا زیاد بحیله‌های گوناگونی متشبث می‌شدند، مثلا با وصیت و امثال آن راه را برای این خلاف رسم هموار می‌کردند، که انشاء اللَّه در بحثی که در باب وصیت داریم راجع به این مساله باز صحبت خواهیم کرد. </p> <p>و اما در هند و مصر و چین مساله محرومیت زنان از ارث بطور مطلق، و محرومیت   <code class="page" rel="4,358"/> فرزندان خردسال و یا بقای آنان در تحت ولایت و قیمومت تقریبا نزدیک به همان سنتی بوده که در روم و یونان جاری بوده است. </p> <p>و اما ایران (فرس)، ایشان اولا نکاح با محارم یعنی خواهر و امثال خواهر را جایز می‌دانستند، و نیز همانطور که در سابق گذشت تعدد زوجات را نیز قانونی می‌دانستند، و نیز فرزند گرفتن یعنی فرزند دیگران را فرزند خود خواندن در بینشان معمول بوده و گاه می‌شد که محبوبترین زنان در نظر شوهر حکم پسر را به خود می‌گرفت، یعنی شوهر می‌گفت این خانم پسر من است، و در نتیجه مانند یک پسر واقعی و یک پسر خوانده از شوهرش ارث می‌برد، و اما بقیه زنان میت و همچنین دخترانی که از او شوهر رفته بودند ارث نمی‌بردند، چون بیم آن داشتند که مال مربوط به خانواده و بیت به خارج بیت منتقل شود، و اما دخترانی که هنوز شوهر نرفته بودند نصف سهم پسران ارث می‌بردند، در نتیجه زنان میت اگر جوان بودند و احتمال اینکه بعد از شوهر متوفی شوهر دیگر اختیار کنند، در آنان می‌رفت-و نیز دخترانی که به شوهر رفته بودند از ارث محروم بودند، و اما همسر سالخورده-که بعد از مرگ شوهر امید شوهر کردن در او نبود-و نیز پسر خوانده و دختری که شوهر نرفته بود رزقی از مال رب البیت می‌بردند. </p> <p>و اما عرب؟ مردم عرب، زنان را بطور مطلق از ارث محروم می‌دانستند، و پسران خردسال را نیز، و اما ارشد اولاد اگر چنانچه مرد کار زار بود، و می‌توانست از حریم قبیله و عشیره دفاع کند ارث می‌برد، و گرنه ارث به او هم نمی‌رسید، بلکه به خویشاوندان دورتر میت می‌رسید (و خلاصه ارث از نظر عرب مخصوص کسی بود که بتواند در مواقع جنگ دشمن را تار و مار کند). </p> <p>این بود حال دنیا در روزگاری که آیات ارث نازل می‌شد، و بسیاری از مورخین، آنها که آداب و رسوم ملل را نوشته‌اند، و نیز آنها که سفرنامه‌ای نگاشته‌اند، و یا کتابی در حقوق تدوین کرده‌اند، و یا نوشته‌هایی دیگر نظیر اینها به رشته تحریر در آورده‌اند، مطالبی را که ما از نظر شما گذراندیم یادآور شده‌اند، و اگر خواننده عزیز بخواهد بر جزئیات بیشتر آن آگهی یابد می‌تواند به همین کتابها مراجعه نماید. </p> <p>از تمامی آنچه که گذشت این معنا بطور خلاصه به دست آمد، که در روزهای نزول قرآن محرومیت زنان از ارث سنتی بوده که در همه دنیا و اقوام و ملل دنیا جاری بوده و زن به عنوان اینکه همسر است یا مادر است یا دختر و یا خواهر ارث نمی‌برده، و اگر استثناء به زنی چیزی از مال را می‌داده‌اند به عناوین مختلف دیگر بوده، و نیز این سنت که اطفال صغار و ایتام را ارث ندهند مگر در بعضی موارد به عنوان ولدیت و قیمومت همیشگی، در همه جا مرسوم<code class="page" rel="4,359"/> بوده است. </p> <h3>4-در چنین جوی اسلام چه کرد؟ </h3> <p> در سابق مکرر گذشت که اسلام ریشه و اساس حقیقی و درست احکام و قوانین بشری را فطرت بشر می‌داند، فطرتی که همه بشر بر آن خلق شده‌اند، چون خلقت خدا تبدیل پذیر نیست، و خدای تعالی بر اساس این دیدگاه پایه مساله ارث را، رحم قرار داده، که آن خود نیز فطرت و خلقت ثابت است، به این معنا که ارث بردن پسرخواندگان را لغو نموده، می‌فرماید: <span class="aya" rel="33_4-5" data-words="17-47">و ما جعل أدعیاءکم أبناءکم ذلکم قولکم بأفواهکم، و الله یقول الحق و هو یهدی السبیل، ادعوهم لآبائهم هو أقسط عند الله، فإن لم تعلموا آباءهم فإخوانکم فی الدین و موالیکم</span><span class="footnote" rel="1" title="چه بسیار چیزها که شما از آن کراهت دارید، در حالی که برایتان خیر است، و چه بسا چیزها که دوست می‌دارید و برایتان شر است، و این خدا است که می‌داند خیر و شر شما در چیست و شما نمی‌دانید سوره بقره آیه ۲۱۶">*</span>. </p> <p>اسلام پس از آنکه زیر بنای مساله ارث را رحم و خون قرار داد، مساله وصیت را از تحت این عنوان خارج ساخته عنوانی مستقل به آن بخشید عنوانی که به وسیله آن اموال به دیگران یعنی بغیر ارحام نیز برسد، و دیگران از مال اجانب بهرمند شوند، هر چند که در پاره‌ای اصطلاحات عرفی بهرمندی و مالکیت از ناحیه وصیت، هم ارث نامیده شود لیکن باید دانست که این نامگذاری دو واقعیت را یکی نمی‌کند، و اختلاف ارث و وصیت تنها از ناحیه نامگذاری نیست‌، بلکه هر یک از آن دو ملاکی جداگانه و ریشه‌ای فطری مستقل دارد، ملاک ارث رحم است که خواست متوفی در بود و نبود او به هیچ وجه دخالت ندارد، او چه بخواهد و چه نخواهد پسرش پسر او است، و خواهرش خواهر و عمویش عمو و همچنین... و اما ملاک وصیت خواست متوفی است، او است که می‌تواند اراده کند که بعد از مرگش فلان مال را به هفت پشت بیگانه‌اش بدهند، چون خواست صاحب مال محترم است پس اگر احیانا ارث و وصیت را داخل هم کنند به اولی وصیت و به دومی ارث اطلاق کنند صرف لفظ و نامگذاری است. </p> <p>و اما آن چیزی که مردم و مثلا رومیان قدیم ارث می‌خواندند اعتبارشان در سنت ارث   <code class="page" rel="4,360"/> نه رحم بود و نه اراده متوفی بلکه حقیقت امر این بود که آنها زیربنا و ملاک ارث را نفوذ خواست متوفی و احترام به اراده او قرار داده بودند، و متوفی می‌خواست اموالش در بیتش بماند، و بعد از مرگش محبوب‌ترین افراد آن اموال را سرپرستی کند،  (حال چه اینکه رحم او باشد و چه نباشد) پس بهر حال ارث از نظر آنان مبتنی بر احترام اراده بوده چون اگر مبتنی بر اصل خون و رحم بود باید بسیاری از محرومین از مال میت بهرمند می‌شدند، و بسیاری از بهرمندان محروم می‌گشتند. </p> <p>اسلام پس از جدا سازی دو ملاک رحم و اراده از یکدیگر، به مساله ارث پرداخت، و در این مساله دو اصل اساسی را معیار قرار داد. </p> <p>اول اصل رحم یعنی عنصری که مشترک است بین انسان و خویشاوندانش، که در این عنصر فرقی بین نر و ماده و کوچک و بزرگش نیست، هر چند که در بین آنان تقدم و تاخر هست، یعنی با بودن طبقه اول نوبت به طبقه دوم نمی‌رسد، آنکه مقدم است، مانع ارث بردن مؤخر می‌شود، چون هر چند همه از اقربای میتند، ولی نزدیک داریم و نزدیکتر، دور داریم و دورتر، نزدیک بی واسطه داریم، و نزدیک با واسطه، واسطه هم دو جور است، واسطه کم و واسطه‌های زیاد. </p> <p>بنا بر این، اصل مورد بحث اقتضا می‌کند که عموم افرادی که با میت خویشاوندی و اشتراک در خون دارند مانند فرزند و برادر و عمو و امثال آنان با رعایت تقدم و تاخر از میت ارث ببرند. </p> <p>و اصل اختلاف مرد و زن انسان نحوه وجود قریحه‌های آن دو است، قریحه‌هایی که از اختلاف آن دو و از تجهیز آفرینش آن دو ناشی می‌شود، مرد مجهز به جهازهایی است، و زن مجهز به جهازهایی دیگر، مرد مجهز است به تعقل و زن به احساسات، پس مرد به حسب طبعش انسانی است تعقلی، هم چنان که زن به حسب طبعش انسانی است عاطفی، و مظهر عواطف و احساسات لطیف و رقیق، و این تفاوت در زندگی آن دو اثر روشنی دارد، یعنی مرد را در تدبیر مال و مملوکات آماده می‌کند، و زن را در اینکه چگونه مال را در برآوردن حوائج صرف کند، و همین اصل باعث شده که سهام زن و مرد در ارث مختلف شود. حتی زن و مردی که در یک طبقه از طبقات ارث قرار دارند، مانند پسر و دختر میت، و یا برادر و خواهر او، و یا عمو و عمه او، که البته سهم آن دو فی الجمله و سربسته مختلف است، و جزئیاتش بعدا می‌آید انشاء اللَّه. </p> <p>اسلام از اصل اول یعنی اشتراک در خون، مساله طبقه‌بندی خویشاوندان را نتیجه گرفته، و آنها را به طبقاتی از حیث قرب و بعد از میت تقسیم کرده، چون بعضی از خویشاوندان<code class="page" rel="4,361"/> بدون واسطه به میت اتصال دارند، و بعضی با واسطه، اینها نیز دو قسمند بعضی با واسطه‌هایی کمتر، و بعضی بیشتر، پس طبقه اول ارث که بدون واسطه به میت متصل می‌شوند، عبارتند از پسر و دختر و پدر و مادر، و طبقه دوم که با یک واسطه به میت متصل می‌شوند عبارتند از برادر و خواهر و جد و جده، که واسطه ارتباط آنها به‌ میت پدر و مادر است (یعنی کسی که برادرش مرده و وارث او تنها از طبقه دوم است ارتباطش با آن طبقه بخاطر این است که میت و برادر زنده‌اش یک پدر و مادر دارند، و ارتباطش با جد و جده که وارث اویند بخاطر این است که پدر میت فرزند جد و جده‌اند). </p> <p>طبقه سوم عبارتند از عمو و عمه و دایی و خاله و جد پدر به تنهایی و یا مادر به تنهایی، و همچنین جده یکی از آن دو و یا جده هر دو، که افراد این طبقه به دو واسطه با میت ارتباط دارند، اول پدر و مادر میت، دوم جد و جده میت، و همه جا بر این قیاس است. </p> <p>و اولاد هر طبقه (در صورتی که از خود آن طبقه وارثی نباشد) جای طبقه را می‌گیرد، و نمی‌گذارد طبقه بعدی ارث ببرد، و اما زن و شوهر به خاطر اینکه خونشان به علت ازدواج مخلوط شده، در همه طبقات وارثند، و هیچ طبقه‌ای جلوگیر از ارث بردن همسر یعنی زن و شوهر نمی‌شود. </p> <p>اسلام از اصل دومی اختلاف مرد و زن را نتیجه گیری کرده، البته این که گفتیم زن و مرد در غیر مادر و کلاله مادری است (یعنی سهم مادر را نصف سهم پدر نکرده و سهم کلاله مادری مذکر را دو برابر سهم کلاله مادری مؤنث قرار نداده)، ولی در غیر این دو مورد همه جا مرد دو برابر زن ارث می‌برد. </p> <p>و سهام ششگانه‌ای که در قرآن بنام فریضه آمده یعنی سهام (نصف و ثلثان و ثلث و ربع سدس و ثمن) هر چند مختلف است، و همچنین مالی که در آخر بدست یکی از ورثه می‌رسد هر چند که با فریضه‌های نامبرده مختلف می‌شود، یعنی آن کسی که مثلا باید نصف ببرد بالآخره در بیشتر موارد بیش از نصف می‌برد، چون مقداری هم به عنوان رد به او می‌دهند، و گاهی کمتر از آن را می‌برد، و نیز هر چند که سهم پدر و مادر و نیز کلاله مادری در نهایت از تحت قاعده  (سهم مذکر دو برابر مؤنث) بیرون می‌افتد الا اینکه در همه اینها نوع رعایت شده، و اعتبار اینکه نوع سابق-مرده-نوع لاحق-زنده-را جانشین خود کند برگشتش به این می‌شود که یکی از دو نفر زن و شوهر دیگری را جانشین خود سازد او طبقه زاینده یعنی پدر و مادر، طبقه زائیده شده یعنی فرزند، را جانشین خود سازد و فریضه اسلامی در هر دو طایفه یعنی زنان و شوهران و اولاد همان قاعده (<span class="aya" rel="4_11" data-words="5-8">للذکر مثل حظ الأنثیین</span> -سهم مذکر دو برابر مؤنث) می‌باشد. <code class="page" rel="4,362"/> و این نظریه کلی نتیجه می‌دهد که اسلام تمامی اموال و ثروت موجود در روی زمین را به دو قسم تقسیم کرده، یکی ثلث، و یکی دو ثلث، زنان دنیا یک ثلث ثروت دنیا را داشته باشند، و مردان دنیا دو ثلث آن را، البته این تنها از نظر داشتن و تملک است، و گرنه اسلام نظیر این نظریه را در مصرف ندارد، زیرا اسلام مصارف زنان دنیا را به گردن مردان دنیا نهاده، و دستور داده که در همه امور راه عادلانه و میانه را بروند، و این دستور کلی اقتضا می‌کند که مردان در مصرف، تساوی بین خود و زنان را رعایت بکنند، و نتیجه این جهات سه‌گانه این می‌شود که زنان دنیا در یک ثلث از مال دنیا مستقلا و بدون دخالت مرد تصرف کنند، و در یک ثلث دیگرش با نظر مرد تصرف کنند، پس زن در دو ثلث مال دنیا تصرف می‌کند و مرد در یک ثلث آن. </p> <h3>5-زنان و ایتام قبل از اسلام چه حالی داشتند و در اسلام چه وضعی پیدا کردند؟ </h3> <p> اما یتیمان در اسلام ارث می‌برند همانطور که مردان قوی به ارث می‌رسند، و نه تنها صاحب ارث شدند بلکه مالی که به ایشان منتقل می‌شد در تحت ولایت اولیا یعنی پدر و جد و یا عموم مؤمنین و یا حکومت اسلام ترقی می‌کرد، و نامبردگان تا زمانی که که ایتام بحد رشد برسند اموال آنان را به جریان می‌اندازند تا بیشتر شود، بعد از آنکه به حد رشد رسیدند، اموالشان را بدست خودشان می‌سپارند، تا چون سایر افراد بشر و مانند اقویا بطور استقلال روی پای خود بایستند و این عادلانه‌ترین روشی است که می‌توان در مورد ایتام تصور کرد. </p> <h3> <span class="title" rel="4_11 4_12 4_13 4_14"> (با اشاره به شخصیت زن از نظر اسلام) </span> </h3> <p>و اما زنان گو اینکه بر حسب یک نظریه عمومی مالک ثلث ثروت دنیایند، ولی بر حسب آنچه در خارج واقع می‌شود در دو ثلث اموال دنیا تصرف می‌کنند،  (برای اینکه یک ثلث آن ملک خود آنان است، و یک ثلث دیگر هم نیمی از دو ثلث مردان است، که به مصرف ایشان می‌رسد، چون گفتیم مخارج زنان به عهده مردان است) و زنان در یک ثلث سهم خود مستقل در تصرفند و تحت قیمومت دائمی یا موقت مردان نیستند مردان هم مسئول تصرفات آنان نیستند، البته این تا زمانی است که آنان آنچه در باره خود می‌کنند بطور پسندیده باشد. </p> <p>پس زن در اسلام دارای شخصیتی است مساوی با شخصیت مرد، و مانند او در اراده و خواسته‌اش، و عملش از هر جهت آزاد است و وضع او هیچ تفاوتی با مرد ندارد، مگر در آنچه که مربوط به وضع خلقتی او است، و روحیه خاص به خود او، آن را اقتضا می‌کند که در اینگونه امور البته وضعش با وضع مرد مختلف است، زندگی زن زندگی احساسی و از مرد زندگی<code class="page" rel="4,363"/> تعقلی است، و به همین جهت اسلام از ثروت روی زمین دو ثلث را در اختیار مرد قرار داد، تا در دنیا، تدبیر تعقل ما فوق تدبیر احساس و عاطفه قرار گیرد، و نواقصی که در کار زن و تدبیر احساسیش رخ می‌دهد، -چون مداخلات زن در مرحله تصرف بیش از مرد است-بوسیله نیروی تعقل مرد جبران گردد. </p> <p>و نیز اگر اطاعت از شوهر را در امر همخوابگی بر زن واجب کرده، این معنا را با صداق -مهریه-جبران و تلاقی کرد. </p> <p>و اگر قضا و حکومت و رزمندگی در جنگها را بر زنان تحریم کرد (که اساس اینگونه امور بر نیروی تعقل است نه احساس) این معنا را با یک تکلیف دیگر که بر مردان کرد جبران نمود، و آن این است که بر مردان واجب کرد از زنان حمایت و از حریم آنان دفاع کنند، و نیز بار سنگین کسب و کار و طلب رزق و پرداخت هزینه زندگی خود و فرزندان و پدر و مادر را از دوش آنان بینداخت، و علاوه بر این پرداخت حق حضانت را-البته در صورتی که زن داوطلب آن باشد به گردن مرد افکند، علاوه بر این تمامی این احکام را با دستوراتی دیگر که به زنان داده تعدیل کرد، از قبیل اینکه زنان خود را به غیر محارم نشان ندهند و حتی الامکان با مردان مخالطت نکنند، و به تدبیر امور منزل و تربیت اولاد بپردازند. </p> <p>و اگر کسی بخواهد روشن‌تر ارزش این احکام را بدست آورد، و روشن‌تر بفهمد که چرا اسلام زنان را از مداخله در امور اجتماعی از قبیل دفاع و قضا و حکومت منع کرد، باید نتائج تلخ و ناگواری را که سایر مجتمعات بشری از مداخلات بی‌جای زنان می‌چشند در نظر بگیرد. </p> <p>در اسلام زمام عاطفه و احساس بدست زن-و زمام تعقل و تفکر بدست مرد سپرده شده، و در جوامع بشری عصر حاضر در اثر غلبه احساس بر تعقل کار را وارونه کردند. </p> <p>و اگر خواننده محترم در باره جنگهای بین المللی که از ره‌آوردهای تمدن امروز است و نیز در اوضاع عمومی که فعلا بر دنیا حکومت می‌کند مطالعه کند، و همه این حوادث را بر دو نیروی تعقل و احساس عاطفی عرضه بدارد آن وقت می‌فهمد که نقطه شروع انحراف و خطا کجا و سر منشا درستی‌ها کجا است (و اللَّه الهادی). </p> <p>از این هم که بگذریم، ملت‌های به اصطلاح متمدن غربی با کوشش و حرصی ناگفتنی از صدها سال پیش به این سو در صدد بر آمدند دختران و پسران را در یک صفت تربیت کنند، و در تربیت آنان فرقی بین پسر و دختر نگذارند، تا استعدادهای نهفته در هر دو طایفه را از قوه به فعل در آورند، مع ذلک وقتی از نوابغ سیاست و مغزهای متفکر در امر حقوق و قضا، و قهرمانان جنگها و فرماندهان لایقی که در این سالهای متمادی طلوع کرده‌اند آمار بگیریم یعنی<code class="page" rel="4,364"/> نوابغی که در فن تخصصی سلطنت و دفاع و قضا که اسلام زنان را از آنها منع کرده را برشماریم خواهیم دید که در این سه فن نابغه‌ای از طایفه زنان برنخاسته مگر بسیار اندک که قابل قیاس با صدها و هزاران نوابغ از جنس مردان نیستند، و این خود بهترین و صادق‌ترین شاهد است بر اینکه طبیعت زنان قابل رشدو ترقی در این فنون (که حاکم در آنها تنها نیروی تعقل است) نیست، و این فنون هر چه بیشتر دستخوش دخالت عواطف گردد زیان و خسران آن از سودش بیشتر می‌شود. </p> <p>این محاسبه و امثال آن قاطع‌ترین پاسخ، و رد است بر نظریه‌ای که می‌گوید: یگانه عامل عقب‌ماندگی زنان در جامعه ضعف تربیت صحیح است، که زنان از قدیم‌ترین دورانهای تاریخ بشری گرفتار آن بوده‌اند، و اگر بطور پی‌گیر تحت تربیت صالحه و خوب در آیند، با احساسات و عواطف رقیقه‌ای که در آنها است ای بسا در جهت کمال از مردان هم جلو بزنند، و یا حد اقل به حد مردان برسند. </p> <p>و این استدلال نظیر استدلالهایی است که نقیض مطلوب را نتیجه می‌دهد، برای اینکه اختصاص زنان به داشتن عواطف رقیقه، و یا زیادتر بودن آن در زنان باعث تاخرشان در اموری است که محتاج به نیروی تعقل است، نه تقدم آنان، و بر عکس باعث تقدم طایفه‌ای است که چنین نیستند، یعنی مردان که از جهت عواطف روحی و رقیق عقب‌تر از زنان، و از حیث نیروی تعقل قوی‌تر از ایشانند، چون تجربه نشان داده که هر کس در صفتی از صفات روحی قوی‌تر از دیگران است، تربیتش در کار مناسب با آن صفت نتیجه‌بخش‌تر خواهد بود، و لازمه این تجربه این است که تربیت کردن مردان برای مشاغلی امثال حکومت و قضا و رزمندگی نتیجه‌بخش‌تر باشد از اینکه زنان را برای این مشاغل تربیت کنیم، و نیز تربیت کردن زنان برای مشاغلی مناسب با عواطف رقیقه از قبیل بعضی از شعب علم طب، و یا عکسبرداری یا موسیقی، و یا طباخی و یا تربیت کودکان و پرستاری بیماران و شعبی از آرایشگری و امثال آن نتیجه‌بخش‌تر است از اینکه مردان را برای این مشاغل تربیت کنیم، بله در غیر این دو صنف شغل معین، مشاغلی که نه نیروی تعقل بیشتر می‌خواهد و نه عواطف رقیق‌تر، تفاوتی بین مردان و زنان نیست. </p> <p>بعضی از مخالفین ما در این مساله گفته‌اند: عقب‌ماندگی زنان در مساله حکومت و قضا و دفاع مستند به اتفاق و تصادف است. </p> <p>ما در جواب آنان می‌گوئیم اگر چنین بود باید حد اقل در بعضی از این قرنهای طولانی که مجتمع بشری پشت سر گذاشته و آن را به میلیونها سال تخمین زده‌اند خلاف این تصادفات<code class="page" rel="4,365"/> مشاهده شده باشد، یعنی در حد اقل یک قرن زنان در امور تعقلی برابر مردان و یا جلوتر از آنان باشند، و مردان در مسائل عاطفی جلوتر از زنان و یا حد اقل برابر آنان باشند. </p> <p>و اگر جایز باشد ما و همه انسانها مانند شما مسائل روحی و غریزی را اتفاقی و تصادفی بدانیم، و کارهایی که به خاطر بنیه‌های مختلف روحی بشر دسته‌بندی شده مستند به تصادف بدانیم دیگر نمی‌توانیم به هیچ صفت طبیعی و خصلت فطری دست یابیم، و دیگر نمی‌توانیم بگوئیم مثلا: میل بشر به زندگی اجتماعی و یا بگو به تمدن و حضارت، فطری است، و یا میل و علاقه بشر به علم و کنکاشش از اسرار حوادث، میلی فطری است، چون یک شنونده‌ای مانند شما بر می‌گردد و به ما می‌گوید: خیر، همه این میلها تصادفی است، هم چنان که شما گفتید تقدم زنان در کمالات ذوقی و مستظرف، و تاخرشان در امور تعقلی و امور هول انگیز و دشوار چون جنگ و امثال آن تصادفی است، و تقدم مردان در این مسائل و تاخرشان در آن امور نیز تصادفی است. نتیجه این قضاوت شما چه می‌شود؟ نتیجه‌اش این می‌شود که وقتی به زنان بگویی شما در کارهای ظریف و عاطفی استعداد پیشرفت دارید و مردان در کارهای تعقلی و سنگین ناراحت می‌شوند، و می‌گویند شما بجنس زنان توهین می‌کنید، اما اگر نظریه اسلام را به زن تفهیم کنیم چنین چیزی پیش نمی‌آید برای اینکه اسلام این تفاوت را نشانه کمال مرد و نقص زن نمی‌داند، و تنها کرامت و حرمت را ناشی از تقوا می‌داند، اگر طبقه مردان در زندگی و کارهای روزمره خود که به منظور به فعلیت رساندن استعدادهای خاص به خودش انجام می‌دهد رعایت تقوا را بکند محترم است و اگر نکند نیست هر چند که در مسائل قضا بزرگترین حقوقدان، و در مساله دفاع رستم دستان، و در مساله حکومت سر آمد دوران باشد و همچنین طبقه زنان در زندگی روزمره خود که به منظور بفعلیت رساندن استعدادهای خاص بخود-که همان صفات روحی ناشی از عواطف است-رعایت تقوا را بکند محترم است، هر چه بیشتر، بیشتر و گرنه احترامی ندارد. </p> <h3>6-قوانین ارث عصر جدید: </h3> <p> قوانین ارثی که در عصر حاضر در جریان است هر چند که از نظر کم و کیف به بیانی که بطور اجمال می‌آید با قانون ارث اسلامی مخالف است، الا اینکه همین قوانین در پیدایش و استقرارش از سنت ارثی اسلامی کمک گرفت، با اینکه بین زمان پیدایش این قوانین و زمان ظهور قانون اسلام فرقهای بسیاری هست. </p> <p>آن روزی که اسلام این قانون کامل ارث را تشریع می‌کرد روزگاری بود که از قانون<code class="page" rel="4,366"/> هر چه هم ناقص خبری نبود، نه گوش بشر نظیر قانون اسلام را شنیده بود، و نه نسلها از نیاکان خود در آن باره چیزی شنیده بودند، و خلاصه قانون اسلام مسبوق به سابقه نبود، و از هیچ قانونی الگو نگرفته بود، اما قوانین ارثی غرب وقتی ظهور کرد که قرنها قانون اسلام در جهان اسلام و یا بگو در قسمت معظم معموره زمین و در بین ملیونها نفوس حکومت کرده بود، اسلاف از نیاکان خود آن را به ارث برده بودند. </p> <p>و در ابحاث معرفة النفس-روانشناسی-این معنا مسلم است، که اگر امری از امور در خارج پدید آید و ثابت و سپس مستقر گردد بهترین کمک است برای اینکه امری دیگر شبیه به آن پدیدار گردد، و خلاصه هر سنت اجتماعی سابق خود مایه‌ای فکری است برای سنت‌های لاحق شبیه به آن، بلکه همان أمر اولی است که به شکل دوم متحول می‌شود، پس هیچ دانشمند جامعه‌شناس نمی‌تواند منکر شود که قوانین جدید ارث به خاطر اینکه مسبوق است به قوانین ارث اسلامی از همان ارث اسلامی کمک گرفته شده و بلکه همان قانون است، که بعد از دستخوردگی حال یا دستخوردگی درست یا نادرست-به این شکل در آمده است. </p> <p>بنا بر این بیان، جا دارد تعجب کنی اگر بشنوی کسی، از روی عصبیت (که خدا بکشد این عصبیت جاهلیت قدیم را) بگوید: قوانین جدید مواد خود را از قانون روم قدیم گرفته، با اینکه تو خواننده عزیز وضع سنت روم قدیم در ارث را شناختی، و به آنچه که سنت اسلامی برای مجتمع بشری آورده آشنا شدی، و توجه فرمودی که سنت اسلامی از نظر پیدایش و جریان عملی در وسط دو قانون قرار گرفته، قانون روم قدیم و قانون غربیان جدید، و در قرونی طولانی و متوالی، در مجتمع میلیونها و بلکه صدها میلیون نفوس بشری ریشه دوانده، و این محال است که چنین قانونی هیچ تاثیری در افکار قانون‌گذاران غربی نگذاشته باشد. </p> <p>از این سخن، شگفت‌آورتر و غریب‌تر این است که همین اشخاص بگویند: ارث اسلامی از ارث روم قدیم الگو گرفته است. </p> <p>و سخن کوتاه این که قوانین جدید که در بین ملل غربی جریان و دوران دارد، هر چند در بعضی از خصوصیات با هم اختلاف دارند اما تقریبا، در این اتفاق دارند که ارث پسران و دختران و پدران و مادران را یکسان می‌دانند، و همچنین خواهران و برادران و عمه‌ها و عموها، و در قانون فرانسه طبقات ارث را چهار طبقه گرفته، اول پسران و دختران، دوم پدران و مادران و برادران و خواهران، سوم اجداد و جدات، و چهارم عموها و عمه‌ها و دایی‌ها و خاله‌ها، و علقه زوجیت را بکلی از این طبقات خارج کرده و آن را بر اساس محبت و علاقه قلبی بنا نهاده،  (اگر شوهر زنش را دوست بدارد برایش ارثی معین می‌کند و همچنین زن نسبت به شوهر) و فعلا<code class="page" rel="4,367"/> غرض مهمی در تعرض جزئیات این قانون در مورد زن و شوهر نداریم، و نمی‌خواهیم جزئیات آن را در باره سایر طبقات در اینجا بیاوریم، اگر کسی بخواهد از آن با اطلاع شود باید به محل آن مراجعه کند. </p> <p>آنچه در اینجا برای ما مهم است این است که نتیجه برابری زن و مرد در ثروت دنیا را بر حسب قانون فرانسه بررسی کنیم. سنتی که بر حسب نظری عمومی زن را در ثروت موجود در دنیا شریک مرد می‌داند، و از سوی دیگر زن را تحت قیمومت مرد قرار می‌دهد، البته نه چون اسلام بلکه آن قدر از او سلب اختیار می‌کند که حتی در مالی که به ارث برده نمی‌تواند مستقلا تصرف کند. و حتما باید تصرفاتش به اذن مرد باشد. در نتیجه ملک آنچه در دنیا است را مشترک بین زن و مرد دنیا می‌داند ولی تصرف در همه آن را مختص به مرد دنیا، و این باعث شده است که جمعیت‌هایی علیه این قانون قیام نموده زنان را از تحت قیمومت مردان خارج سازند، و به فرض هم که موفق شوند تازه زن و مرد دنیا را در اموال موجود در دنیا شریک هم کرده‌اند هم در ملکیت و هم در تصرف. </p> <h3>7-یک مقایسه بین این سنت‌ها: </h3> <p> اینک بعد از بیان کوتاه و اجمالی که در سنت‌های جاریه بین امتهای گذشته کردیم مقایسه بین آنها را و داوری در اینکه کدامیک ناقص و کدام کامل و کدامیک نافع و کدام برای مجتمع بشری مضر است کدامیک در صراط خوشبختی و سعادت بشر و کدام در صراط بدبختی بشر است به بصیرت و دقت نظر خواننده واگذار می‌کنیم، و آن گاه از او می‌خواهیم همه سنت‌های نامبرده را با قانون اسلام مقایسه نموده، ببیند چه قضاوتی در این باره باید بکند. </p> <p>آنچه خود ما در اینجا خاطر نشان می‌سازیم این است که تفاوت اساسی و جوهری سنت اسلامی با سایر سنت‌ها همانا در غرض و هدف از سنت است، که در اسلام غرض از قانون ارث این است که دنیا به صلاح خود برسد، و غرض سایر سنت‌ها این است که اشخاص به هوا و هوس خود نائل گردند، و همه تفاوتهای جزئی برگشتش به این تفاوت جوهری است، قرآن کریم بسیاری از هوا و هوسهای آدمی را اشتهای کاذب دانسته، می‌فرماید: <span class="aya" rel="2_216" data-words="8-32">و عسی أن تکرهوا شیئا و هو خیر لکم و عسی أن تحبوا شیئا و هو شر لکم و الله یعلم و أنتم لا تعلمون</span><span class="footnote" rel="1" title="و با زنان نیکو و بطور پسندیده معاشرت کنید، و اگر فرضا از آنان بدتان می‌آید باید بدانید بسیار می‌شود که از چیزی کراهت دارید که خدای تعالی خیر بسیاری در آن قرار داده سوره نساء آیه ۱۹">*</span>   <code class="page" rel="4,368"/> و نیز در باره چگونه معاشرت کردن با زنان می‌فرماید: <span class="aya" rel="4_19" data-words="24-38">و عاشروهن بالمعروف فإن کرهتموهن فعسی أن تکرهوا شیئا و یجعل الله فیه خیرا کثیرا</span><span class="footnote" rel="1" title="الدر المنثور، ج ۲ ص ۱۲۷">*</span> </p><h3>8-وصیت در اسلام و در سایر سنت‌ها: </h3> <p> در سابق گفتیم: اسلام وصیت را از تحت عنوان ارث خارج کرده، و به آن عنوانی مستقل داده، چون ملاکی مستقل داشته و آن عبارت است از احترام به خواست صاحب مال، که یک عمر در تهیه آن رنج برده، ولی در سایر سنت‌ها و در بین امتهای پیشرفته وصیت عنوانی مستقل ندارد، بلکه یک کلاه شرعی است که بوسیله آن فرق قانون را می‌شکنند، صاحب مال که بعد از مردنش اموالش به اشخاص معین از قبیل پدر و رئیس خانواده می‌رسد، برای اینکه همه و یا بعضی از اموالش را بغیر ورثه بدهد متوسل به وصیت می‌شود، و به همین جهت همواره قوانینی وضع می‌کنند که مساله وصیت را که باعث ابطال حکم ارث می‌شود تحدید نموده، و این تحدید هم چنان جریان داشته تا عصر امروز. </p> <p>ولی اسلام از همان چهارده قرن قبل مساله وصیت را تحدیدی معقول کرده، نفوذ آن را منحصر در یک سوم اموال صاحب مال دانسته. </p> <p>پس از نظر اسلام وصیت در غیر ثلث نافذ نیست، و به همین جهت بعضی از امتهای متمدن امروز در قانون‌گذاری خود از اسلام تبعیت کردند، نظیر کشور فرانسه، اما نظر اسلام با نظر قانون‌گذاران غرب تفاوت دارد، به دلیل اینکه اسلام مردم را به چنین وصیتی تشویق و تاکید و سفارش کرده، ولی قوانین غرب یا در باره آن سکوت کرده‌اند، و یا از آن جلوگیری نموده‌اند. و آنچه بعد از دقت در آیات وصیت و آیات صدقات و زکات و خمس و مطلق انفاقات بدست می‌آید این است که منظور از این تشریع‌ها و قوانین، این بوده که راه را برای اینکه نزدیک به نصف رتبه اموال و دو ثلث از منافع آن صرف خیرات و مبرات و حوائج طبقه فقرا و مساکین گردد، هموار کرده باشد، و فاصله بین این طبقه، و طبقه ثروتمند را برداشته باشد و طبقه فقرا نیز بتوانند روی پای خود بایستند علاوه بر اینکه بدست می‌آید که طبقه ثروتمند چگونه ثروت خود را مصرف کنند، که در بین آنان و طبقه فقرا و مساکین فاصله ایجاد نشود.  (و برای بحث مفصل پیرامون این مساله محلی دیگر است، که انشاء اللَّه خواننده به آن خواهد رسید). </p> 
