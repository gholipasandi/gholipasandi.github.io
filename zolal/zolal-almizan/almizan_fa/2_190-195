<h3 class="ayas">سوره البقرة آیه‌های ۱۹۰ تا ۱۹۵</h3><code class="section" rel="2_190-195"/><h3>ترجمه آیات</h3> <p> <span class="trans" rel="2_190">و در راه خدا با کسانی که با شما سر جنگ دارند کارزار بکنید اما تعدی روا مدارید که خدا متجاوزان را دوست نمی‌دارد. <code class="page" rel="2,87"/> «۱۹۰» </span><span class="trans" rel="2_191"> و ایشان را هر جا که دست یافتید به قتل برسانید و از دیارشان مکه بیرون کنید همانطور که شما را از مکه بیرون کردند و فتنه آنان از این کشتار شما شدیدتر بود ولی در خود شهر مکه که خانه امن است با ایشان نجنگید مگر اینکه ایشان در آنجا با شما جنگ بیاغازند که اگر خود آنان حرمت مسجد الحرام را رعایت ننموده جنگ را با شما آغاز کردند شما هم بجنگید که سزای کافران همین است.  «۱۹۱» </span><span class="trans" rel="2_192">حال اگر از شرارت و جنگ در مکه دست برداشتند شما هم دست بردارید که خدا آمرزگاری رحیم است.  «۱۹۲» </span><span class="trans" rel="2_193">و با ایشان کارزار کنید تا به کلی فتنه ریشه‌کن شود و دین تنها برای خدا شود و اگر به کلی دست از جنگ برداشتند دیگر هیچ دشمنی و خصومتی نیست مگر علیه ستمکاران.  «۱۹۳» </span><span class="trans" rel="2_194">اگر آنان حرمت ماه حرام را شکستند شما هم بشکنید چون خدا قصاص را در همه حرمت‌ها جایز دانسته پس هر کس بر شما ستم کرد شما هم به همان اندازه که بر شما ستم روا داشتند بر آنان ستم کنید و نسبت به ستم بیش از آن از خدا بترسید و بدانید که خدا با مردم با تقوا است.  «۱۹۴» </span><span class="trans" rel="2_195">و در راه خدا انفاق کنید و خویشتن را به دست خود به هلاکت نیفکنید و احسان کنید که خدا نیکوکاران را دوست دارد «۱۹۵» </span></p>       <h3>بیان آیات</h3> <p> سیاق آیات شریفه دلالت دارد بر اینکه همه یکباره و با هم نازل شده و اینکه همه یک غرض را ایفا می‌کنند، و آن عبارت است از فرمان جنگ برای اولین بار با مشرکین مکه، و اینکه می‌گوئیم با خصوص مشرکین مکه از اینجا می‌گوئیم که در این آیات به ایشان تعریض شده، که مؤمنین را از مکه بیرون کردند، و نیز متعرض مساله فتنه و امر قصاص است، و نیز نهی می‌فرماید از اینکه این جنگ را پیرامون مسجد الحرام انجام دهند، مگر اینکه مشرکین در آنجا جنگ را آغاز کنند و همه اینها اموری است مربوط به مشرکین مکه. </p> <p>علاوه بر این در این آیات قتال را مقید به قتال کرده، و فرموده:  <span class="aya" rel="2_190" data-words="1-7">و قاتلوا فی سبیل الله، الذین یقاتلونکم</span>، در راه خدا قتال کنید با کسانی که با شما قتال می‌کنند و معلوم است که معنای این کلام اشتراط قتال به قتال نیست، و نمی‌خواهد بفرماید اگر قتال کردند شما هم قتال کنید، چون در آیه کلمه ان-اگر به کار نرفته، از سوی دیگر قید نامبرده احترازی هم نمی‌تواند باشد، تا معنا این شود که تنها با مردان قتال کنید نه با زنان و کودکان لشکر دشمن،  که بعضی اینطور معنا کرده‌اند برای اینکه قتال با زنان و اطفال که قدرت بر قتال ندارند عملی بی‌معنا است، و معنا ندارد بفرماید با آنان مقاتله جنگ طرفینی مکن، بلکه اگر منظور این بود باید بفرماید: زنان و کودکان را مکشید. </p> <p>بلکه ظاهر آیه این است که فعل‌ <span class="aya" rel="2_190" data-words="7-7">یقاتلونکم</span> برای حال و وصفی باشد برای اشاره و<code class="page" rel="2,88"/> معرفی دشمن و مراد از جمله‌ <span class="aya" rel="2_190" data-words="6-7">الذین یقاتلونکم</span> الذین حالهم حال القتال مع المؤمنین باشد، یعنی کسانی که حالشان حال قتال با مؤمنین است، و کسانی که در مکه چنین حالی را داشته‌اند همان مشرکین مکه بودند. </p> <p>پس سیاق این آیات سیاق آیه: <span class="aya" rel="22_39-40" data-words="1-22">أذن للذین یقاتلون بأنهم ظلموا و إن الله علی نصرهم لقدیر، الذین أخرجوا من دیارهم بغیر حق، إلا أن یقولوا ربنا الله</span><span class="footnote" rel="1" title="اذن داده شد به کسانی که مورد جنگ واقع می‌شوند چون به آنان ظلم شده و همانا خداوند به یاری آنان قادر است کسانی که از شهرهای خود خارج شده‌اند به ناحق چون گفته‌اند پروردگار ما اللَّه است سوره حج آیه ۴۰&quot;">*</span> است که اذن در آن اذنی است ابتدایی، در قتال با مشرکینی که مقاتله می‌کنند نه اینکه معنایش شرط باشد. </p> <h3> <span class="title" rel="2_190 2_191 2_193 2_194 2_192 2_195">اشاره به جنبه دفاعی قتال در اسلام</span> </h3> <p> علاوه بر اینکه آیات پنجگانه همه متعرض بیان یک حکم است، با حدود و اطرافش و لوازمش به این بیان که جمله‌ <span class="aya" rel="2_190" data-words="1-5">و قاتلوا فی سبیل الله</span> اصل حکم را بیان می‌کند و جمله:  لا تعتدوا... حکم نامبرده را از نظر انتظام تحدید می‌کند، و جمله و اقتلوهم... ، از جهت تشدید آن را تحدید می‌نماید و جمله: <span class="aya" rel="2_191" data-words="15-20">و لا تقاتلوهم عند المسجد الحرام</span>... ، آن را از جهت مکان و جمله: <span class="aya" rel="2_193" data-words="1-6">و قاتلوهم حتی لا تکون فتنة</span>... از جهت زمان و مدت تحدید می‌نماید، و جمله <span class="aya" rel="2_194" data-words="1-2">الشهر الحرام</span>... بیان می‌کند که این حکم جنبه قصاص در جنگ و آدم‌کشی و خلاصه معامله به مثل دارد، نه جنگ ابتدایی و تهاجمی و جمله و انفقوا... مقدمات مالی این قتال را فراهم می‌کند، تا مردم برای مجهز شدن انفاق کنند پس به نظر نزدیک چنین می‌رسد که نزول هر پنج آیه در باره یک امر بوده باشد، نه اینکه اول آیه‌ای نازل، و سپس آیه بعدی آن را نسخ کرده باشد، آن طور که بعضی احتمالش را داده‌اند، و نه اینکه در شؤونی مختلف نازل شده باشد، که بعضی دیگر احتمالش را داده‌اند، بلکه به یک غرض نازل شد، و آن تشریع قتال با مشرکین مکه است که، سر جنگ با مؤمنین داشتند. </p> <p> <span class="aya" rel="2_190" data-words="1-7">و قاتلوا فی سبیل الله الذین یقاتلونکم</span>...  قتال به معنای آن است که شخصی قصد کشتن کسی را کند، که او قصد کشتن وی را دارد، و در راه خدا بودن این عمل به این است که غرض تصمیم گیرنده اقامه دین و اعلای کلمه توحید باشد، که چنین قتالی عبادت است که باید با نیت انجام شود، و آن نیت عبارت است از رضای خدا و تقرب به او، نه استیلا بر اموال مردم و ناموس آنان. </p> <p>پس قتال در اسلام جنبه دفاع دارد، اسلام می‌خواهد به وسیله قتال با کفار از حق قانونی انسان‌ها دفاع کند، حقی که فطرت سلیم هر انسانی به بیانی که خواهد آمد آن را برای   <code class="page" rel="2,89"/> انسانیت قائل است، آری از آنجایی که قتال در اسلام دفاع است، و دفاع بالذات محدود به زمانی است که حوزه اسلام مورد هجوم کفار قرار گیرد، به خلاف جنگ که معنای واقعیش تجاوز و خروج از حد و مرز است، لذا قرآن کریم دنبال فرمان قتال فرمود: <span class="aya" rel="2_190" data-words="8-15">و لا تعتدوا إن الله لا یحب المعتدین</span>، تجاوز مکنید که خدا تجاوزکاران را دوست نمی‌دارد . </p> <p> <span class="aya" rel="2_190" data-words="8-12">و لا تعتدوا إن الله</span>...  کلمه تعتدوا از مصدر اعتدا است و اعتدا به معنای بیرون شدن از حد است، مثلا وقتی گفته می‌شود: فلان عدا و یا فلان اعتدی معنایش این است که فلانی از حد خود تجاوز کرد و نهی از اعتدا نهیی است مطلق، در نتیجه مراد از آن مطلق هر عملی است که عنوان تجاوز بر آن صادق باشد مانند قتال قبل از پیشنهاد مصالحه بر سر حق، و نیز قتال ابتدایی، و قتل زنان و کودکان، و قتال قبل از اعلان جنگ با دشمن، و امثال اینها، که سنت نبویه آن را بیان کرده است. </p> <p><code class="aya" rel="2_191"/> <span class="aya" rel="2_191" data-words="1-4">و اقتلوهم حیث ثقفتموهم</span>... <span class="aya" rel="2_191" data-words="13-14">من القتل</span>  وقتی گفته می‌شود فلان ثقف ثقافه معنایش این است که فلانی برخورد، و یافت، پس معنای آیه همان معنایی می‌شود که آیه: <span class="aya" rel="9_5" data-words="5-8">فاقتلوا المشرکین حیث وجدتموهم</span>، مشرکین را بکشید هر جا که آنان را یافتید<span class="footnote" rel="1" title="سوره توبه آیه ۶">*</span> بدان معنا است. </p> <h3> <span class="title" rel="2_191 2_190 2_192 2_193 2_194 2_195">معنای <em>فتنه</em> در قرآن</span> </h3> <p> کلمه فتنه به معنای هر عملی است که به منظور آزمایش حال چیزی انجام گیرد، و بدین جهت است که هم خود آزمایش را فتنه می‌گویند و هم ملازمات غالبی آن را، که عبارت است از شدت و عذابی که متوجه مردودین در این آزمایش یعنی گمراهان و مشرکین می‌شود، در قرآن کریم نیز در همه این معانی استعمال شده و منظور از آن در آیه مورد بحث شرک به خدا و کفر به رسول و آزار و اذیت مسلمین است، همان عملی که مشرکین مکه بعد از هجرت و قبل از آن با مردم مسلمان داشتند. </p> <p>پس معنای آیه این شد که علیه مشرکین مکه کمال سخت‌گیری را به خرج دهید، و آنان را هر جا که برخوردید به قتل برسانید، تا مجبور شوند از سرزمین و وطن خود کوچ کنند، همانطور که شما را مجبور به جلای وطن کردند، هر چند که رفتار آنان با شما سخت‌تر بود، برای اینکه رفتار آنان فتنه بود، و فتنه بدتر از کشتن است، چون کشتن تنها انسان را از زندگی دنیا محروم می‌کند، ولی فتنه مایه محرومیت از زندگی دنیا و آخرت و انهدام هر دو نشاه است. </p> <p>   <code class="page" rel="2,90"/> <span class="aya" rel="2_191" data-words="15-23">و لا تقاتلوهم عند المسجد الحرام، حتی یقاتلوکم فیه</span>...  در این جمله مسلمین را نهی می‌کند از قتال در مسجد الحرام، برای اینکه حرمت مسجد الحرام را حفظ کرده باشند، و ضمیر در فیه به مکان برمی‌گردد گو اینکه کلمه مکان قبلا به میان نیامده بود، اما کلمه مسجد الحرام بر آن دلالت می‌کند. </p> <p><code class="aya" rel="2_192"/> <span class="aya" rel="2_192" data-words="1-6">فإن انتهوا فإن الله غفور رحیم</span> کلمه انتهاء به معنای امتناع و خودداری از عملی است، و منظور در اینجا خودداری از مطلق جنگ در کنار مسجد الحرام است، نه خودداری از مطلق قتال بعد از مسلمان شدن دشمن و به اطاعت اسلام درآمدن، چون عهده‌دار این معنا جمله: <span class="aya" rel="2_193" data-words="11-14">فإن انتهوا فلا عدوان</span>...  است، و اما جمله انتهوا اول، قیدی است که به نزدیک‌ترین جمله‌ها برمی‌گردد، یعنی جمله <span class="aya" rel="2_191" data-words="15-20">و لا تقاتلوهم عند المسجد الحرام</span>، و بنا بر این هر یک از دو جمله یعنی جمله: <span class="aya" rel="2_192" data-words="1-4">فإن انتهوا فإن الله</span> و جمله: <span class="aya" rel="2_193" data-words="11-14">فإن انتهوا فلا عدوان</span>، قید کلام متصل به خودش می‌باشد، و دیگر تکراری هم در کلام نشده. </p> <p>و در جمله‌ <span class="aya" rel="2_192" data-words="3-6">فإن الله غفور رحیم</span> سبب در جای مسبب به کار رفته تا علت حکم را بیان کند چون جای آن بود که بفرماید اگر دست برداشتند شما هم دست بردارید. </p> <p><code class="aya" rel="2_193"/> <span class="aya" rel="2_193" data-words="1-10">و قاتلوهم حتی لا تکون فتنة و یکون الدین لله</span> این آیه همانطور که قبلا گفتیم مدت قتال را تحدید می‌کند، و کلمه فتنه در لسان این آیات به معنای شرک است، به اینکه بتی برای خود اتخاذ کنند، و آن را بپرستند، آن طور که مشرکین مکه مردم را وادار به آن می‌کردند، دلیل اینکه گفتیم فتنه به معنای شرک است جمله: <span class="aya" rel="2_193" data-words="7-10">و یکون الدین لله</span> است، و آیه مورد بحث نظیر آیه: <span class="aya" rel="8_39" data-words="1-6">و قاتلوهم حتی لا تکون فتنة</span>،... <span class="aya" rel="8_40" data-words="1-12">و إن تولوا فاعلموا أن الله مولاکم نعم المولی و نعم النصیر</span><span class="footnote" rel="1" title="سوره انفال آیه ۴۰">*</span> است که می‌فرماید با مشرکین قتال کنید تا زمانی که دیگر شرکی باقی نماند حال اگر پشت کردند بدانید که سرپرست شما تنها خداست، که چه خوب سرپرست و چه خوب یاوری است. </p> <h3> <span class="title" rel="2_190 2_191 2_192 2_193 2_194 2_195">لزوم دعوت قبل از قتال</span> </h3> <p> و آیه نامبرده این دلالت را دارد که قبل از قتال باید مردم را دعوت کرد، اگر دعوت را پذیرفتند که قتالی نیست، و اگر دعوت را رد کردند آن وقت دیگر ولایتی ندارند، یعنی دیگر خدا که نعم الولی و نعم النصیر است ولی و سرپرست ایشان نیست و دیگر یاریشان نمی‌کند، چون خدا تنها بندگان مؤمن خود را یاری می‌فرماید. </p> <p>و معلوم است که منظور از قتال این است که دین برای خدا به تنهایی شود و قتالی که   <code class="page" rel="2,91"/> چنین هدفی دارد و تنها به این منظور صورت می‌گیرد معنا ندارد بدون دعوت قبلی به دین حق که اساسش توحید است آغاز شود. </p> <h3> <span class="title" rel="2_193">نسخ نشدن آیه شریفه: <span class="aya" rel="2_193" data-words="2-6">قاتلوهم حتی لا تکون فتنة</span> با آیه 29 توبه</span> </h3> <p> از آنچه گفتیم این معنا روشن شد که آیه شریفه به وسیله آیه: <span class="aya" rel="9_29" data-words="1-34">قاتلوا الذین لا یؤمنون بالله و لا بالیوم الآخر و لا یحرمون ما حرم الله و رسوله و لا یدینون دین الحق من الذین أوتوا الکتاب حتی یعطوا الجزیة عن ید و هم صاغرون</span><span class="footnote" rel="1" title="با کسانی که ایمان به خدا و روز قیامت ندارند و حرام‌های خدا را حرام نشمرده و به دین حق نمی‌گروند، از اهل کتاب، بجنگید تا با دست خواری و ذلت باج دهند سوره توبه آیه ۲۹&quot;">*</span> نسخ نشده به این گمان که آیه مورد بحث می‌فرماید تا محو آخرین اثر فتنه و نابودی آخرین فرد مشرک و اهل کتاب با ایشان قتال کنید، و آیه سوره توبه می‌فرماید اگر تن به ذلت دادند و جزیه پرداختند دست از قتالشان بردارید پس این آیه ناسخ آیه مورد بحث است. </p> <p>ما گفتیم که آیه مورد بحث اصلا ربطی به اهل کتاب ندارد تنها مشرکین را در نظر دارد و مراد از اینکه فرمود:  تا آنکه دین برای خدا شود این است که مردم اقرار به توحید کنند و خدا را بپرستند و اهل کتاب اقرار به توحید دارند هر چند که توحیدشان توحید نیست و این اقرارشان در حقیقت کفر به خدا است هم چنان که خدای تعالی در این باره فرموده: انهم لا یؤمنون باللَّه و الیوم الآخر و لا یحرمون ما حرم اللَّه و رسوله و لا یدینون دین الحق ایشان ایمان به خدا و روز جزا ندارند و آنچه را خدا و رسولش تحریم کرده حرام نمی‌دانند و به دین حق متدین نمی‌شوند و لیکن اسلام بهمین توحید اسمی از ایشان قناعت کرده، مسلمین را دستور داده با ایشان قتال کنند تا حاضر به جزیه شوند و در نتیجه کلمه حق بر کلمه آنان مسلط گشته دین اسلام بر همه ادیان قاهر شود. </p> <p> <span class="aya" rel="2_193" data-words="11-17">فإن انتهوا فلا عدوان إلا علی الظالمین</span>...  یعنی اگر دست از فتنه برداشته به آنچه شما ایمان آورده‌اید ایمان آوردند دیگر با ایشان مقاتله مکنید، و دیگر عدوانی نیست مگر بر ستمگران، پس در این جمله سبب به جای مسبب به کار رفته، که نظیرش در جمله: <span class="aya" rel="2_192" data-words="1-6">فإن انتهوا فإن الله غفور رحیم</span>... گذشت، پس آیه شریفه مورد بحث نظیر آیه‌ <span class="aya" rel="9_11" data-words="1-11">فإن تابوا و أقاموا الصلاة و آتوا الزکاة فإخوانکم فی الدین</span><span class="footnote" rel="2" title="حال اگر توبه کردند و نماز به پا داشته زکات دادند برادران دینی شما خواهند بود، سوره توبه آیه ۱۲&quot;">*</span> می‌باشد. </p> <p><code class="aya" rel="2_194"/> <span class="aya" rel="2_194" data-words="1-7">الشهر الحرام بالشهر الحرام و الحرمات قصاص</span>...  کلمه حرمات جمع حرمت است و حرمت عبارت است از چیزی که هتک آن حرام و     <code class="page" rel="2,92"/> تعظیمش واجب باشد، و منظور از حرمات در اینجا حرمت ماههای حرام و حرمت حرم مکه است و حرمت مسجد الحرام، و معنای آیه این است که چون که کفار حرمت ماه حرام را رعایت نکردند، و در آن جنگ راه انداختند، و هتک حرمت آن نموده در سال حدیبیه رسول خدا ص و اصحاب او را از عمل حج باز داشته به سویشان تیراندازی و سنگ‌پرانی کردند پس برای مؤمنین هم جایز شد با ایشان مقاتله کنند، پس عمل مسلمین هتک حرمت نبود بلکه جهاد در راه خدا و امتثال امر او در اعلای کلمه او بود. </p> <p>حتی اگر کفار در خود مکه و مسجد الحرام دست به جنگ می‌زدند، باز هم برای مسلمانان جایز بود با آنها معامله به مثل کنند، پس اینکه فرمود: <span class="aya" rel="2_194" data-words="1-4">الشهر الحرام بالشهر الحرام</span> بیان خاصی است که تنها شامل یک مصداق از حرمت‌ها می‌شود و آن حرمت شهر حرام است ولی دنبالش بیان عامی آمده که شامل همه حرمت‌ها می‌گردد و آن عبارت است از جمله <span class="aya" rel="2_194" data-words="8-16">فمن اعتدی علیکم فاعتدوا علیه بمثل ما اعتدی علیکم</span>، در نتیجه معنای آیه چنین می‌شود که خدای سبحان قصاص در خصوص شهر حرام را هم تشریع کرده، برای اینکه قصاص در تمامی حرمات را تشریع کرده، که شهر حرام هم یکی از آنهاست و اگر قصاص را تشریع کرده بدان جهت است که تجاوز در مقابل تجاوز را با رعایت برابری تشریع نموده است. </p> <p>آن گاه مسلمانان را سفارش می‌کند به اینکه ملازم طریق احتیاط باشند، و در اعتدا و تجاوز به عنوان قصاص پا از حد فراتر نگذارند چون مساله قصاص با استعمال شدت و خشم و سطوت و سایر قوایی که آدمی را به سوی طغیان و انحراف از جاده عدالت می‌خواند سروکار دارد و خدای تعالی معتدین یعنی همین منحرفین از جاده اعتدال را دوست نمی‌دارد، و چنین افراد بیش از آن احتیاجی که به قصاص و انتقام دارند به محبت خدا و ولایت و نصرت او محتاجند، و بدین جهت در آخر فرمود: <span class="aya" rel="2_194" data-words="17-25">و اتقوا الله و اعلموا أن الله مع المتقین</span>. </p> <h3> <span class="title" rel="2_190 2_191 2_192 2_193 2_194 2_195">تجاوز ابتدایی مذموم و ممنوع، و تجاوز در برابر تجاوز، پسندیده و مشروع می‌باشد</span> </h3> <p> در اینجا این سؤال پیش می‌آید: که چگونه خدای تعالی با اینکه معتدین و متجاوزین را دوست نمی‌دارد، در این آیه به مسلمانان دستور داده به متجاوزین تجاوز کنند؟ جوابش این است که اعتدا و تجاوز وقتی مذموم است، که در مقابل اعتدای دیگران واقع نشده باشد و خلاصه تجاوز ابتدایی باشد، و اما اگر در مقابل تجاوز دیگران باشد، در عین اینکه تجاوز است دیگر مذموم نیست، چون عنوان تعالی از ذلت و خواری را به خود می‌گیرد، و اینکه جامعه‌ای بخواهد از زیر بار ستم و استعباد و خواری درآید خود فضیلت بزرگی است، همانطور که تکبر با اینکه از رذائل است، در مقابل متکبر از فضائل می‌شود، و سخن زشت گفتن با اینکه زشت است، برای کسی که ظلم شده پسندیده است. <code class="page" rel="2,93"/><code class="aya" rel="2_195"/> <span class="aya" rel="2_195" data-words="1-11">و أنفقوا فی سبیل الله و لا تلقوا بأیدیکم إلی التهلکة</span>...  در این آیه دستور می‌دهد برای اقامه جنگ در راه خدا مال خود را انفاق کنند، و پاسخ از اینکه چرا انفاق را مقید کرد به قید در راه خدا همان پاسخی است که اول آیات در تقیید قتال به قید در راه خدا گفتیم، و حرف با در جمله:  بایدیکم زیادی است، که تنها خاصیت تاکید را دارد. </p> <p>و معنا چنین می‌شود: دست خود به تهلکه نیفکنید و این تعبیر کنایه است از اینکه مسلمان نباید نیرو و استطاعت خود را هدر دهند، چون کلمه <em>دست</em> به معنای مظهر قدرت و قوت است، بعضی هم گفته‌اند: حرف با، زائد نیست، بلکه با سببیت است، و مفعول  <em>لا تلقوا</em> حذف شده، معنایش لا تلقوا انفسکم بایدی انفسکم الی التهلکة، یعنی خود را به دست خود به هلاکت نیفکنید می‌باشد و تهلکه به معنای هلاکت است، و هلاکت به معنای آن مسیری است که انسان نمی‌تواند بفهمد کجا است، و آن مسیری که نداند به کجا منتهی می‌شود، و کلمه تهلکه بر وزن تفعله بضمه عین است، و در لغت عرب هیچ مصدر دیگری به این وزن وجود ندارد. </p> <p>آیه شریفه مطلق است، و در نتیجه نهی در آن نهی از تمامی رفتارهای افراطی و تفریطی است، که یکی از مصادیق آن بخل ورزیدن و امساک از انفاق مال در هنگام جنگ است، که این بخل ورزیدن باعث بطلان نیرو و از بین رفتن قدرت است که باعث غلبه دشمن بر آنان می‌شود، هم چنان که اسراف در انفاق و از بین بردن همه اموال باعث فقر و مسکنت و در نتیجه انحطاط حیات و بطلان مروت می‌شود. </p> <h3> <span class="title" rel="2_195 2_190 2_191 2_192 2_193 2_194">معنای احسان در برابر ظالم</span> </h3> <p> سپس خدای سبحان آیه را با مساله احسان ختم نموده، می‌فرماید: <span class="aya" rel="2_195" data-words="12-17">و أحسنوا إن الله یحب المحسنین</span>... ، و منظور از احسان خودداری و امتناع ورزیدن از قتال، و یا رأفت و مهربانی کردن با دشمنان دین و امثال این معانی نیست، بلکه منظور از احسان این است که هر عملی که انجام می‌دهند خوب انجام دهند، اگر قتال می‌کنند به بهترین وجه قتال کنند، و اگر دست از جنگ برمی‌دارند، باز به بهترین وجه دست بردارند، و اگر به شدت یورش می‌برند و یا سخت‌گیری می‌کنند، باز به بهترین وجهش باشد و اگر عفو می‌کنند به بهترین وجهش باشد. </p> <p>پس کسی توهم نکند که احسان به ظالم آن است که دست از او بردارند تا هر چه می‌خواهد بکند، بلکه دفع کردن ظالم خود احسانی است بر انسانیت، زیرا حق مشروع انسانیت را از او گرفته‌اند، و از دین دفاع کرده‌اند که خود مصلح امور انسانیت است، هم چنان که خودداری از تجاوز به دیگران در هنگام استیفای حق مشروع، و نیز از احقاق حق به طریقه غیر<code class="page" rel="2,94"/> صحیح خود احسانی دیگر است، و اصولا غرض نهایی از همه مبارزات و جنگها و سایر واجبات دین، محبت خداست، که بر هر متدین به دین، واجب است آن محبت را از ناحیه پروردگارش به وسیله پیروی و متابعت از رسول خدا ص جلب کند، هم چنان که فرمود: <span class="aya" rel="3_31" data-words="1-8">قل إن کنتم تحبون الله فاتبعونی یحببکم الله</span><span class="footnote" rel="1" title="بگو اگر خدای را دوست می‌دارید مرا پیروی کنید تا خدا هم شما را دوست بدارد سوره آل عمران، آیه ۳۱&quot;">*</span>. </p> <p>آیات مورد بحث که راجع به قتال است با نهی از اعتدا و تجاوز شروع شده و با امر به احسان و اینکه خدا محسنین را دوست می‌دارد ختم گردیده، و در این نکته حلاوتی است که بر هیچ کس پوشیده نیست‌ </p><h3>معرفی جهادی که قرآن بدان فرمان داده</h3> <h3> <span class="title" rel="2_190 2_191 2_192 2_193 2_194 2_195">دسته‌های مختلف آیات قرآنی راجع به جهاد و قتال و مراتب و مراحل آن</span> </h3> <p> آیا قرآن بشر را به خونریزی و کشورگشایی دعوت کرده؟ و یا از فرمان جهادش هدف دیگری دارد؟ در قرآن کریم به آیاتی بر می‌خوریم که مسلمانان را به ترک قتال و تحمل هر آزار و اذیتی در راه خدا دعوت کرده، از آن جمله فرموده: <span class="aya" rel="109_1-3" data-words="1-14">قل یا أیها الکافرون، لا أعبد ما تعبدون، و لا أنتم عابدون ما أعبد</span><span class="footnote" rel="2" title="بگو هان ای کافران من آنچه را که شما می‌پرستید نمی‌پرستم، شما هم آنکه را من می‌پرستم نمی‌پرستید،  تا آنجا که می‌فرماید دین شما برای خودتان، و دین من برای خودم سوره کافرون آیه ۶&quot;">*</span>. </p> <p>و نیز فرموده: <span class="aya" rel="20_130" data-words="1-4">فاصبر علی ما یقولون</span><span class="footnote" rel="3" title="در برابر آنچه می‌گویند حوصله به خرج ده سوره مزمل آیه ۱۰&quot;">*</span> و نیز می‌فرماید: <span class="aya" rel="4_77" data-words="1-19">أ لم تر إلی الذین قیل لهم کفوا أیدیکم و أقیموا الصلاة و آتوا الزکاة فلما کتب علیهم القتال</span><span class="footnote" rel="4" title="آیا نمی‌بینی کسانی را که به ایشان گفته می‌شود دست از ستمگری بردارید، و نماز بخوانید و زکات بدهید، ولی همین که مامور قتال می‌شوند سوره نساء آیه ۷۷&quot;">*</span> و گویا این آیه اشاره می‌کند به آیه: <span class="aya" rel="2_109-110" data-words="1-40">ود کثیر من أهل الکتاب لو یردونکم من بعد إیمانکم کفارا حسدا من عند أنفسهم، من بعد ما تبین لهم الحق فاعفوا و اصفحوا حتی یأتی الله بأمره، إن الله علی کل شیء قدیر، و أقیموا الصلاة و آتوا الزکاة</span><span class="footnote" rel="5" title="بسیاری از اهل کتاب دوست می‌دارند که شما را بعد از آنکه ایمان آورده‌اید به سوی کفر قبلی برگردانند، تا به این وسیله آتش حسدی که در دل دارند فرو بنشانند، و این مبارزات علیه اسلامشان بعد از یقین به حقانیت آن است، پس شما از ایشان عفو کنید، و اغماض نمائید تا خدا امر خود را بیاورد که خدا بر هر چیز قادر است، و نماز بخوانید و زکات بدهید سوره بقره آیه ۱۱۰&quot;">*</span>. </p> <p>           <code class="page" rel="2,95"/> بعد از آنکه مدتها مسلمین را سفارش می‌کرد تا با کفار مماشات کنند، و در برابر آزار و اذیتشان صبر و حوصله به خرج دهند، آیاتی دیگر نازل شد و مسلمین را امر به قتال با آنان نمود، که بعضی از آنها در اینجا از نظر خواننده می‌گذرد: <span class="aya" rel="22_39-40" data-words="1-22">أذن للذین یقاتلون بأنهم ظلموا، و إن الله علی نصرهم لقدیر، الذین أخرجوا من دیارهم بغیر حق، إلا أن یقولوا ربنا الله</span><span class="footnote" rel="1" title="کسانی که مورد هجوم قرار می‌گیرند اجازه قتال دارند چون ستم شده‌اند و خدا بر نصرتشان قادر است همانهایی که از خانه‌هایشان بدون حق بیرون شدند و تنها به جرم اینکه می‌گفتند رب ما اللَّه است از وطن آواره گشتند سوره حج آیه ۴۰&quot;">*</span> و ممکن است بگوئیم آیه شریفه در باره دفاعی نازل شده است، که در واقعه بدر و امثال آن مامور بدان شده‌اند. </p> <p>و همچنین آیه شریفه: <span class="aya" rel="8_39-40" data-words="1-30">و قاتلوهم حتی لا تکون فتنة، و یکون الدین کله لله فإن انتهوا فإن الله بما یعملون بصیر، و إن تولوا فاعلموا أن الله مولاکم نعم المولی و نعم النصیر</span><span class="footnote" rel="2" title="با ایشان قتال کن تا به کلی فتنه از بین برود، و دین همه‌اش برای خدا شود اگر دست از فتنه برداشتند که خدا به آنچه می‌کنید بینا است، و اگر هم چنان اعراض کردند پس بدان که خدا سرپرست شما است، خدایی که مولی و یاور خوبی است سوره انفال آیه ۴۰&quot;">*</span> و نیز آیه شریفه: <span class="aya" rel="2_190" data-words="1-15">و قاتلوا فی سبیل الله الذین یقاتلونکم، و لا تعتدوا، إن الله لا یحب المعتدین</span><span class="footnote" rel="3" title="در راه خدا با کسانی که با شما قتال می‌کنند قتال کنید، ولی تجاوز نکنید که خدا متجاوزان را دوست نمی‌دارد سوره بقره آیه ۱۹۰&quot;">*</span>. </p> <p>دسته دیگر آیاتی است که در باره قتال با اهل کتاب نازل شده مانند آیه: <span class="aya" rel="9_29" data-words="1-34">قاتلوا الذین لا یؤمنون بالله و لا بالیوم الآخر، و لا یحرمون ما حرم الله و رسوله، و لا یدینون دین الحق من الذین أوتوا الکتاب حتی یعطوا الجزیة عن ید و هم صاغرون</span><span class="footnote" rel="4" title="با آن دسته از اهل کتاب که به خدا و به روز جزا ایمان نمی‌آورند، و آنچه خدا و رسولش حرام کرده حرام نمی‌دانند، و به دین حق نمی‌گروند، قتال کنید، تا مجبور شوند به دست خود و به کمال ذلت جزیه بپردازند سوره توبه آیه ۲۹&quot;">*</span>. </p> <p>دسته دیگر آیات قتال با عموم مشرکین است، که غیر از اهل کتابند، مانند آیه شریفه: <span class="aya" rel="9_5" data-words="5-8">فاقتلوا المشرکین حیث وجدتموهم</span><span class="footnote" rel="5" title="با مشرکین هر جا که برخوردید قتال کنید سوره توبه آیه ۵&quot;">*</span> و آیه: <span class="aya" rel="9_36" data-words="27-33">و قاتلوا المشرکین کافة کما یقاتلونکم کافة</span><span class="footnote" rel="6" title="با همه مشرکین قتال کنید همانطور که آنها با همه شما قتال و کارزار می‌کنند سوره توبه آیه ۳۶&quot;">*</span>. </p> <p>             <code class="page" rel="2,96"/> دسته دیگر آیاتی است که دستور می‌دهد با عموم کفار چه مشرک و چه اهل کتاب قتال کنید، مانند آیه: <span class="aya" rel="9_123" data-words="5-13">قاتلوا الذین یلونکم من الکفار، و لیجدوا فیکم غلظة</span><span class="footnote" rel="1" title="با کفاری که در همسایگی شما قرار دارند قتال کنید، و باید که زهر چشم از ایشان بگیرید">*</span>. </p> <h3> <span class="title" rel="2_190 2_191 2_192 2_193 2_194 2_195">اسلام و دین توحید فطری است و مجاهده در راه دفاع از این دین نیز فطری است</span> </h3> <p> و چکیده سخن این شد که قرآن کریم خاطرنشان می‌سازد که اسلام و دین توحید اساس و ریشه‌اش فطرت است، و بهمین جهت می‌تواند انسانیت را در زندگیش به صلاح بکشاند: <span class="aya" rel="30_30" data-words="1-23">فأقم وجهک للدین حنیفا فطرتالله التی فطر الناس علیها لا تبدیل لخلق الله ذلک الدین القیم و لکن أکثر الناس لا یعلمون</span><span class="footnote" rel="2" title="به سوی دین روی آر که حنیف و بر طبق فطرت خدا است فطرتی که مردم رای بر آن اساس آفرید و در خلقت خدا دگرگونگی نیست این است دین استوار لیکن بیشتر مردم نمی‌دانند سوره روم آیه ۳۰&quot;">*</span> و به همین دلیل اقامه دین و نگهداری آن مهم‌ترین حقوق قانونی انسانی است، هم چنان که در جای دیگر فرمود: <span class="aya" rel="42_13" data-words="1-28">شرع لکم من الدین ما وصی به نوحا، و الذی أوحینا إلیک و ما وصینا به إبراهیم و موسی و عیسی أن أقیموا الدین و لا تتفرقوا فیه</span><span class="footnote" rel="3" title="از دین همان رای برای شما تشریع کرده که به نوح توصیه فرمود، و آنچه به تو وحی و به ابراهیم و موسی و عیسی توصیه کردیم این بود که دین رای به پا دارید، و در آن متفرق و پراکنده نشوید سوره شورا آیه ۱۳&quot;">*</span>. </p> <p>قرآن آن گاه حکم می‌کند به اینکه دفاع از این حق فطری و مشروع، حقی دیگر است که آن نیز فطری است: <span class="aya" rel="22_40" data-words="12-41">و لو لا دفع الله الناس بعضهم ببعض لهدمت صوامع و بیع و صلوات و مساجد یذکر فیها اسم الله کثیرا و لینصرن الله من ینصره إن الله لقوی عزیز</span>.<span class="footnote" rel="4" title="و اگر نبود که خدای تعالی بعضی از مردم رای به دست بعضی دیگر دفع کند، قطعا کلیساها و کنیسه‌ها و مساجد که در آنها یاد خدا بسیار می‌شود ویران می‌شد و لیکن خدای تعالی هر که رای که یاریش کند به یقین یاری می‌کند، که خدا به یقین قوی و عزیز است سوره حج آیه ۴۰&quot;">*</span> به حکم این آیه قائم ماندن دین توحید به روی پای خود، و زنده ماندن یاد خدا در زمین، منوط به این است که خدا به دست مؤمنین دشمنان خود را دفع کند، نظیر این آیه شریفه آیه: <span class="aya" rel="2_251" data-words="18-27">و لو لا دفع الله الناس بعضهم ببعض لفسدت الأرض</span><span class="footnote" rel="5" title="اگر نبود خدا بعضی از مردم رای به دست بعضی دیگر دفع می‌کند زمین فاسد می‌شد سوره بقره آیه ۲۵۱&quot;">*</span>. </p> <p>و نیز در ضمن آیات قتال در سوره انفال این جمله را آورده که: <span class="aya" rel="8_8" data-words="1-9">لیحق الحق و یبطل الباطل، و لو کره المجرمون</span><span class="footnote" rel="6" title="تا خدا حق رای محقق و باطل رای نابود کند، هر چند که مجرمین کراهت داشته باشند سوره انفال آیه ۸&quot;">*</span> و آن گاه بعد از چند آیه می‌فرماید: </p> <p> سوره توبه آیه 123"           <code class="page" rel="2,97"/> <span class="aya" rel="8_24" data-words="1-12">یا أیها الذین آمنوا استجیبوا لله و للرسول إذا دعاکم لما یحییکم</span><span class="footnote" rel="1" title="هان ای کسانی که ایمان آورده‌اید خدا و رسول را در وقتی که شما را به چیزی می‌خوانند که مایه حیات شما است استجابت کنید سوره انفال آیه ۲۴&quot;">*</span> که در این آیه جهاد و قتالی را که مؤمنین را بدان می‌خواند زنده کننده مؤمنین خوانده است، و معنایش این است که قتال در راه خدا چه به عنوان دفاع از مسلمین و از بیضه اسلام باشد، و چه قتال ابتدایی باشد در حقیقت دفاع از حق انسانیت است، و آن حق عبارت است از حقی که در حیات خود دارد، پس شرک به خدای سبحان هلاک انسانیت، و مرگ فطرت، و خاموش شدن چراغ درون دلها است، و قتال که همان دفاع از حق انسانیت است این حیات را بر می‌گرداند، و بعد از مردن آن حق دوباره زنده‌اش می‌سازد. </p> <p>از اینجاست که هر خردمند هوشیار متوجه می‌شود که اسلام به منظور تطهیر زمین از لوث مطلق شرک و خالص ساختن ایمان به خدای سبحان باید حکمی دفاعی داشته باشد، چون قتال در آیاتی که از نظر خواننده گذشت قتال برای از بین بردن شرک‌های علنی و وثنیت بود، نه شرکتهای در لفافه، و یا به منظور اعلای کلمه حق بر کلمه اهل کتاب، و وادار ساختن آنان به پرداخت جزیه بود. </p> <p>و در خود این آیات سخن از شرکهای در لفافه به میان آمده، می‌فرماید: که اهل کتاب به خدا و رسولش ایمان ندارند، و به دین حق نمی‌گروند، پس معلوم می‌شود هر چند به خیال خود دارای دین توحید هستند، و لیکن در حقیقت مشرکند، و شرک خود را پنهان می‌دارند، و دفاع از حق فطری انسانیت ایجاب می‌کند آنان را به دین حق وادار سازد. </p> <p>و قرآن کریم هر چند بطور صریح حکمی در باره این دفاع بیان نکرده، لیکن با وعده‌ای که داده که مؤمنین علیه دشمنانشان روزی در پیش خواهند داشت، و با در نظر داشتن اینکه این وعده منجز نمی‌شود مگر با قتال علیه شرک‌های در لفافه، از اینجا می‌فهمیم که خدای تعالی این مرتبه از قتال را هم که همان قتال برای اقامه اخلاص در توحید است تشریع نموده است، اینک آیاتی که وعده نامبرده را می‌دهد از نظر خواننده می‌گذرد: <span class="aya" rel="61_9" data-words="1-16">هو الذی أرسل رسوله بالهدی و دین الحق، لیظهره علی الدین کله و لو کره المشرکون</span><span class="footnote" rel="2" title="او همان خدایی است که فرستاده خود را با هدایت و دین حق فرستاد، تا دین حق را بر همه ادیان غلبه دهد، هر چند که مشرکین کراهت داشته باشند سوره صف آیه ۹&quot;">*</span> و از این آیه روشن‌تر این آیه است که می‌فرماید: <span class="aya" rel="21_105" data-words="1-13">و لقد کتبنا فی الزبور من بعد الذکر: أن الأرض یرثها عبادی الصالحون</span><span class="footnote" rel="3" title="ما قبلا در زبور که بعد از تورات بود نوشتیم که زمین را بندگان صالح من ارث می‌برند سوره انبیا آیه ۱۰۵&quot;">*</span> و باز از       <code class="page" rel="2,98"/> این هم صریح‌تر این آیه است که می‌فرماید: <span class="aya" rel="24_55" data-words="1-34">وعد الله الذین آمنوا منکم و عملوا الصالحات لیستخلفنهم فی الأرض، کما استخلف الذین من قبلهم، و لیمکنن لهم دینهم، الذی ارتضی لهم، و لیبدلنهم من بعد خوفهم أمنا یعبدوننی، لا یشرکون بی شیئا</span><span class="footnote" rel="1" title="خدا به کسانی که از شما ایمان آورده و عمل‌های صالح کرده‌اند وعده داده است، که بطور قطع ایشان را خلیفه در زمین می‌کند، همانطور که نیاکان ایشان را کرد، و بطور قطع دینی را که برایشان پسندیده در دسترسشان قرار می‌دهد، تا کسی جلوگیرشان نباشد و بطور یقین بدانند که بعد از دوران وحشت دوران امنیتی برایشان پدید می‌آورد، تا مرا بپرستند و چیزی شریکم نسازند سوره نور آیه ۵۵&quot;">*</span> چون از جمله:  مرا بپرستند به قرینه جمله و چیزی شریکم نسازند فهمیده می‌شود منظور از عبادت عبادت با اخلاص و با حقیقت ایمان است. </p> <p>و در آیه زیر می‌بینیم که بعضی از ایمانها را شرک می‌داند، و می‌فرماید: <span class="aya" rel="12_106" data-words="1-9">و ما یؤمن أکثرهم بالله إلا و هم مشرکون</span><span class="footnote" rel="2" title="بیشترشان ایمان نمی‌آورند به خدا مگر اینکه باز مشرکند سوره یوسف آیه ۱۰۶&quot;">*</span> پس معلوم می‌شود خدا روزی را وعده داده که در آن روز زمین تصفیه شده، و خالص در اختیار مؤمنین قرار می‌گیرد، روزی که در آن روز غیر خدا پرستش نشود، و خدای تعالی بطور حقیقت پرستش گردد. </p> <p>و بسا که بعضی توهم کنند: این وعده الهی مستلزم تشریع حکم دفاع نیست، چون ممکن است بدون توسل به اینگونه اسباب ظاهری بلکه به وسیله مصلحی غیبی این غرض حاصل گردد، اما این حرف با جمله <span class="aya" rel="24_55" data-words="9-11">لیستخلفنهم فی الأرض</span>... منافات دارد، برای اینکه استخلاف وقتی تحقق می‌یابد که عده‌ای از بین بروند، و یا از مکانی که بودند کوچ کنند، و عده‌ای دیگر جای آنان را بگیرند، پس مساله قتال در این جمله خوابیده. </p> <p>علاوه بر اینکه آیه 54 از سوره مائده که تفسیرش خواهد آمد می‌فرماید: <span class="aya" rel="5_54" data-words="1-31">یا أیها الذین آمنوا من یرتد منکم عن دینه فسوف یأتی الله بقوم یحبهم و یحبونه، أذلة علی المؤمنین، أعزة علی الکافرین، یجاهدون فی سبیل الله، و لا یخافون لومة لائم</span><span class="footnote" rel="3" title="هان ای کسانی که ایمان آورده‌اید هر کس از شما مرتد از دین خود شود، بداند که خدای تعالی به زودی قومی را جایگزین ایشان می‌کند، که دوستشان دارد و آنان نیز خدا را دوست می‌دارند، نسبت به مؤمنین متواضع و افتاده حال، و نسبت به کفار متکبر و قاهرند در راه خدا جهاد می‌کنند، بدون اینکه از ملامت سرزنش کنندگان باکی داشته باشند">*</span>. </p> <p>و بطوری که ملاحظه می‌کنید، به این معنا اشاره دارد، که به زودی به امر خدا دعوتی حقه و نهضتی دینی به پا خواهد خواست، و معلوم است که چنین دعوت و نهضتی بدون جهاد و       <code class="page" rel="2,99"/> خونریزی تصور ندارد. </p> <h3> <span class="title" rel="2_190 2_191 2_192 2_193 2_194 2_195">پاسخ بگفته غلط: اسلام دین شمشیر و اجبار است و مخالف روش انبیای سلف می‌باشد!!</span> </h3> <p> با بیانی که گذشت پاسخ ایرادی که به حکم جهاد در اسلام کرده‌اند نیز داده می‌شود، چون اشکال کنندگان می‌گویند: نهضت‌های دینی تا آنجا که از انبیای گذشته سراغ داریم طوری بوده که با جهاد سازش نداشته، چون دین انبیا در سیر و پیشرفتش تنها به دعوت و هدایت تکیه داشته، نه اکراه مردم بر ایمان، تا در صورت تخلف پای قتال به میان آید، و در نتیجه خونریزی و اسیری و غارت مطرح شود، و بهمین جهت است که چه بسا اشخاصی چون مبلغین مسیحیت دین اسلام را دین شمشیر و خون دانسته، و بعضی دیگر دین اجبار و اکراه خوانده‌اند. </p> <p>پاسخی که گفتیم از بیان گذشته ما استفاده می‌شود، این است که قرآن می‌گوید اسلام اساسش بر حکم فطرت بشر است، فطرتی که هیچ انسانی در احکام آن تردید نمی‌کند، و کمال انسان در زندگیش را همان می‌دانند که فطرت بدان حکم کرده باشد، و به سویش بخواند، و این فطرت حکم می‌کند به اینکه تنها اساس و پایه‌ای که باید قوانین فردی و اجتماعی بشر بر آن اساس تضمین شود، توحید است، و دفاع‌از چنین اساس و ریشه و انتشار آن در میان جامعه، و نگهبانی آن از نابودی و فساد، حق مشروع بشر است و بشر باید حق خود را استیفا کند، حال به هر وسیله‌ای که ممکن باشد، البته از آنجایی که ممکن است در استیفای این حق خود دچار تندرویها و یا کندرویها شود، خود قرآن راه اعتدال و میانه‌روی را ارائه داده، نخست استیفاء این حق را با صرف دعوت آغاز کرده، و دستور داده تا در راه خدا اذیت‌های کفار را تحمل کنند، و در مرحله دوم از جان و مال و ناموس مسلمین و از بیضه اسلام دفاع نموده، متجاوزین را سر جای خود بنشانند، و در مرحله سوم اعلان جنگ دهند، و قتال ابتدایی را آغاز کنند، که هر چند به ظاهر قتالی است ابتدایی، لیکن در حقیقت دفاع از حق انسانیت و کلمه توحید و یکتاپرستی است و اسلام هرگز قبل از دعوت به زبان خوش و اتمام حجت جنگ را آغاز نکرده است، هم چنان که تاریخ زندگی پیامبر اسلام شاهد است. که عادتش بر این جریان داشته، و خدای تعالی در این باره فرموده: <span class="aya" rel="16_125" data-words="1-13">ادع إلی سبیل ربک بالحکمة و الموعظة الحسنة، و جادلهم بالتی هی أحسن</span><span class="footnote" rel="1" title="مردم رای به راه پروردگارت به حکمت و موعظه حسنه دعوت کن، و به بهترین وجه ممکن با ایشان مجادله کن سوره نحل آیه ۱۲۵&quot;">*</span>. </p> <p>و این آیه شریفه مطلق است، و اطلاقش دلیل بر همان گفته ما است، که اسلام هرگز قبل از دعوت به زبان خوش و اتمام حجت جنگ را آغاز نکرده است و نیز فرموده:   <code class="page" rel="2,100"/> <span class="aya" rel="8_42" data-words="26-36">لیهلک من هلک عن بینة، و یحیی من حی عن بینة</span><span class="footnote" rel="1" title="تا اگر کسی هلاک می‌شود دانسته هلاک شود، و هر که زنده می‌گردد دانسته زنده شود سوره انفال آیه ۴۲&quot;">*</span>. </p> <p>و اما اینکه گفته‌اند لازمه توسل به جنگ و زور این است که بعد از غلبه اسلام بر کفر پاره‌ای از افراد از ترس مسلمان شوند، در جواب می‌گوئیم: این اشکال وارد نیست برای اینکه اگر احیاء انسانیت و رساندن انسانها به حیات انسانیشان موقوف شد بر اینکه این حق مشروع را که همه انسانهای سلیم الفطره خواهان آن هستند بر چند نفری که سلامت فطرت خود را از دست داده‌اند تحمیل کنیم، تحمیل می‌کنیم، و هیچ عیبی و اشکالی هم ندارد، البته این کار را بعد از اقامه حجت‌های بالغه و روشن کردن حق انجام می‌دهیم،  که چه بسا از آن عده معدود چند تنی به وسیله همین اقامه حجت بخود آیند، و تسلیم حکم فطرت خود شوند. </p> <p>و مساله تحمیل قانون به اقلیت‌هایی که زیر بار قانون نمی‌روند، طریقه‌ای است که در میان همه ملتها و دولت‌ها دایر است، نخست افراد متمرد و متخلف از قانون را دعوت به رعایت قانون می‌کنند، آن گاه اگر زیر بار نرفتند، به هر وسیله‌ای که ممکن باشد قانون را بر آنان تحمیل می‌کنند، هر چند به جنگ و کشتار باشد بالآخره همه باید به قانون عمل کنند، حال یا بطوع و رغبت خود، و یا به اکراه. </p> <p>علاوه بر اینکه مساله اکراه و اجبار نسبت به قوانین دینی در بیش از یک نسل اتفاق نمی‌افتد، چون اصولا همیشه کره زمین محل زندگی یک نسل است، و این یک نسل است که ممکن است افرادی سرکش و یاغی داشته باشد و تعلیم و تربیت دینی نسلهای آتیه و بعدی را اصلاح می‌کند، و او را با دین فطری بار می‌آورد و قهرا همه افراد بطوع و رغبت خود به سوی دین توحید رو می‌آورند، و خلاصه در نسلهای بعد دیگر اکراهی اتفاق نمی‌افتد. </p> <p>و اما اینکه اشکال کرده و گفته‌اند: سایر انبیا کارشان صرف دعوت و هدایت بود، و تاریخ زندگی آن حضرات تا آنجا که در دسترس ما است هیچ نشان نداده که دست به اسلحه برده باشند، و یا اصولا پیشرفت آن چنانه‌ای کرده باشند که زمینه قیام برایشان فراهم شده باشد، این نوح و هود و صالح علیهم السلامند که می‌بینیم همواره مقهور و مظلوم دشمنان بوده‌اند، و سلطه دشمن از هر طرف احاطه‌شان کرده بود، و همچنین عیسی ع در ایامی که در بین مردم بود و مشغول به دعوت بود هیچ پیشرفتی نکرد و به جز عده‌ای انگشت شمار به نام حواریین دورش را نگرفتند، با این حال او چگونه می‌توانست قیام کند، و این انتشاری که در دعوت آن جناب می‌بینیم بعد از آمدن ناسخ شریعتش یعنی آمدن اسلام صورت گرفت،  آری   <code class="page" rel="2,101"/> بعد از آنکه اسلام طلوع کرد جمعی که نمی‌خواستند زیر بار اسلام بروند، سنگ مسیحیت را به سینه زدند، و نتیجتا مسیحیت رواج یافت. </p> <p>علاوه بر اینکه جمعی از انبیا هم بودند که در راه خدا قیام کرده، و دست به شمشیر زدند، که تورات و قرآن عده‌ای از آنان را نام می‌برند، قرآن کریم بطور اشاره و بدون ذکر نام می‌فرماید: <span class="aya" rel="3_146-147" data-words="1-48">و کأین من نبی قاتل معه ربیون کثیر، فما وهنوا لما أصابهم فی سبیل الله، و ما ضعفوا و ما استکانوا، و الله یحب الصابرین، و ما کان قولهم إلا أن قالوا ربنا اغفر لنا ذنوبنا و إسرافنا فی أمرنا، و ثبت أقدامنا و انصرنا علی القوم الکافرین.</span><span class="footnote" rel="1" title="و چه بسیار پیغمبرانی که قتال کردند در حالی که مردان خدای بسیار با ایشان بودند، و در کارزاری که می‌کردند در برابر ناملایماتی که در راه خدا می‌دیدند سست و ضعیف نگشته، اظهار ذلت ننمودند، و خدا صابران را دوست می‌دارد، و جز این منطقشان نبود که می‌گفتند پروردگارا گناهان ما را بیامرز و از زیاده‌رویهای ما در امور بگذر، و قدمهامان را استوار بدار، و بر کفار نصرتمان ده سوره آل عمران آیه ۱۴۷&quot;">*</span> و نیز نقل می‌کند که موسی قوم خود را دعوت کرد تا با قوم عمالقه قتال کنند، و می‌فرماید: <span class="aya" rel="5_20" data-words="1-5">و إذ قال موسی لقومه</span> -تا آنجا که می‌فرماید- <span class="aya" rel="5_21" data-words="1-16">یا قوم ادخلوا الأرض المقدسة التی کتب الله لکم، و لا ترتدوا علی أدبارکم، فتنقلبوا خاسرین</span> -تا آنجا که می‌فرماید- <span class="aya" rel="5_24" data-words="1-18">قالوا یا موسی إنا لن ندخلها أبدا ما داموا فیها فاذهب أنت و ربک فقاتلا إنا هاهنا قاعدون</span><span class="footnote" rel="2" title="ای قوم داخل ارض مقدسه شوید که خدا آن را برایتان مقدر کرده و پشت به جنگ مکنید که زیان‌کار شوید-گفتند: ای، موسی ما ابدا داخل این سرزمین نخواهیم شد ما دام که آن قوم در آنجایند تو با پروردگارت برو و با آنان کارزار بکنید ما اینجا نشسته‌ایم سوره مائده آیه ۲۴&quot;">*</span>. </p> <p>و نیز فرموده: <span class="aya" rel="2_246" data-words="1-22">أ لم تر إلی الملإ من بنی إسرائیل؟  من بعد موسی إذ قالوا لنبی لهم ابعث لنا ملکا نقاتل فی سبیل الله</span><span class="footnote" rel="3" title="آیا خبر نداری که جمعی از بنی اسرائیل بودند که به پیغمبری که داشتند گفتند پادشاهی برای ما قرار بده تا در راه خدا با کفار قتال کنیم سوره بقره آیه ۲۴۶&quot;">*</span> تا آخر داستان طالوت و جالوت. </p> <p>و نیز در داستان سلیمان و ملکه سبا می‌فرماید:  <span class="aya" rel="27_31" data-words="1-5">ألا تعلوا علی و أتونی</span> مسلمین-تا آنجا که می‌فرماید- <span class="aya" rel="27_37" data-words="1-15">ارجع إلیهم، فلنأتینهم بجنود لا قبل لهم بها، و لنخرجنهم منها أذلة و هم صاغرون</span><span class="footnote" rel="4" title="این نامه از سلیمان است که می‌گوید زنهار بر من استکبار مورز و با درباریانت به حالت تسلیم نزد من آئید-تا آنجا که می‌فرماید-سلیمان به فرستاده او گفت برگرد به سوی ایشان که به زودی لشگرهایی به سرکوبیشان می‌فرستیم که تا کنون سابقه مثل آن را نداشته باشند و به زودی با کمال ذلت از آنجا بیرونشان می‌کنیم سوره نمل آیه ۳۷&quot;">*</span> و این تهدیدی که با جمله‌ <span class="aya" rel="27_37" data-words="3-8">فلنأتینهم بجنود لا قبل لهم بها</span> کرده تهدیدی است         <code class="page" rel="2,102"/> ابتدایی و ناشی از دعوتی ابتدایی بوده است. </p> <h3>بحث اجتماعی‌ <span class="title" rel="2_190 2_191 2_192 2_193 2_194 2_195"> در بیان اینکه هر قتال و مبارزه‌ای جنبه دفاعی دارد </span> </h3> <p> در این معنا هیچ شکی نیست که اجتماع هر جا تحقق یافته چه اجتماع نوع انسان، و چه اجتماعات مختلفی که احیانا در انواعی از حیوانات چون مورچه و موریانه و زنبور عسل می‌بینیم، مبنی بر احساس فطری آن موجود به احتیاج بدان بوده، ساده‌تر بگویم موجودی که می‌بینیم اجتماعی زندگی می‌کند، بدین جهت دست به تشکیل اجتماع زده که فطرتش حکم کرده به اینکه تو محتاج هستی که اجتماعی زندگی کنی، و گرنه هستی و بقایت در معرض خطر قرار می‌گیرد. </p> <p>و همانطور که فطرتش به او حق داده در حفظ وجود و بقایش در سایر موجودات که دخالتی در حفظ وجودش دارند تصرف کند، انسان نیز در جماد و نبات و حیوان و حتی در انسان به هر وسیله ممکن، تصرف می‌کند، و برای خود چنین حقی قائل است هر چند که مزاحم حقوق حیوانات دیگر و یا کمال نبات و جماد باشد و نیز به حیوان حق داده که در گیاهان و جمادات تصرف کند، و خود را صاحب چنین حقی بداند، همین طور فطرتش به او این حق را داده که از حقوق مشروع خود دفاع کند، چون مشروعیت آن حقوق هم به فطرتش ثابت شده، و معلوم است که حق تصرف بدون حق دفاع تمام نمی‌شود اگر واقعا تصرف در فلان موجود حق مشروع من است، باید حق داشته باشم که از تصرف دیگران جلوگیری بعمل آورم، و گرنه دیگران مزاحم من خواهند شد. </p> <p>آری دنیا دار تزاحم و ناموس حاکم بر آن، ناموس تنازع در بقا است، پس هر نوعی که گفتیم به حکم فطرتش می‌خواهد هستی و بقای خود را حفظ کند، با همان شعور فطری این حق را هم برای خود قائل است که از حقوق و منافع خود دفاع کند، و اذعان و اعتقاد دارد که این عمل برایش مباح است، همانطور که معتقد بود تصرف در موجودات دیگر برایش جایز و مباح است. </p> <p>و هیچ دلیلی بهتر از مشاهدات ما در انواع حیوانات نیست، که می‌بینیم هر حیوانی برای روزی که بخواهد از حق خود دفاع کند بدنش مجهز به ادوات دفاع شده، مثلا در سرش شاخ روئیده، یا در سر انگشتانش چنگ، و یا در دهانش انیاب روئیده، و یا ظلف و خار و منقار و یا چیز دیگری دارد، و یا اگر به هیچ یک از این سلاح‌ها مجهز نشده، برای دفاع از هستی و<code class="page" rel="2,103"/> بقایش‌مانند آهو فرار می‌کند، و یا مانند سوسمار پنهان می‌شود و یا بعضی از حشرات خود را به مردن می‌زند، و بعضی دیگر چون میمون و خرس و روباه و امثال آن که قادر بر حیله‌گری هستند در هنگام دفاع از خود انواع حیله‌ها را بکار می‌برند. </p> <p>در بین همه حیوانات، انسان برای دفاع از خود و از حقوق خود به جای شاخ و نیش و چنگال و چیزهای دیگر مسلح به شعور فکری است، که در راه دفاع از خود می‌تواند موجودات دیگر را به خدمت بگیرد، همانطور که می‌توانست در راه انتفاع از آنها سلاح شعور خود را بکار گیرد. </p> <p>انسان نیز مانند سایر انواع موجودات فطرتی دارد و فطرتش قضایی و حکمی دارد، که یکی از آنها این است که گفتیم: انسان حق دارد در موجودات دیگر دخل و تصرف کند، دیگر اینکه حق دارد از خودش و از حق فطریش دفاع نماید، و همین حق دفاعی که انسان به فطرتش معتقد بدان شده، او را وادار می‌کند به اینکه در همه مواردی که اجتماع انسانی آن را مهم تشخیص می‌دهد از این حق خود استفاده نموده، با کسی و یا جامعه دیگری که می‌خواهد حق او را ضایع کند مقاتله و کارزار کند، اما به او اجازه نمی‌دهد که توسل به جنگ و زور را در حق اولش نیز به کار ببندد، هر چند که حق اولیش نیز فطری بود، و به حکم فطرتش در طریق منافع زندگیش هر چیزی را که می‌توانست استخدام کند استخدام می‌کرد. </p> <p>حال ممکن است بپرسی: چرا در دفاع از خود و از منافعش حق داشت متوسل به زور شود، و کارزار کند، ولی در به دست آوردن حق اولش چنین حقی ندارد، در پاسخ می‌گوئیم: این معنا را اجتماع به گردنش گذاشته، چون هر چند که فطرتش به او می‌گفت تو در به دست آوردن منافعت می‌توانی در هر موجودی دخل و تصرف کنی، و حتی همنوعان خودت را نیز به خدمت بگیری، و لیکن در زندگی اجتماعی این را فهمید که همنوعانش در احتیاج به منافع مانند او هستند. لذا ناگزیر شد به منظور حفظ تمدن و عدالت اجتماعی با همنوعان خود مصالحه کند یعنی از آنان آن مقدار خدمت بخواهد که خودش به آنان خدمت کرده، و معلوم است که تشخیص برابری و نابرابری این دو خدمت و میزان احتیاج و تعدیل آن به دست اجتماع است. </p> <p>پس معلوم شد که انسان در هیچ یک از مقاتلات و جنگ‌هایی که راه انداخته دلیل خود را استخدام و یا استثمار و برده‌گیری مطلق که حکم اولی فطرت او بود قرار نداده و نمی‌دهد، بلکه دلیل را عبارت می‌داند از حق دفاع، از اینکه می‌تواند در حفظ منافع خود دست به دفاع و کارزار بزند، و خلاصه برای خود حقی را فرض می‌کند، و سپس می‌بیند که دیگران دارند آن را ضایع می‌کنند، لذا برمی‌خیزد و در مقام دفاع از آن بر می‌آید. <code class="page" rel="2,104"/> پس هر قتالی در حقیقت دفاع است، حتی بهانه فاتحین و کشورگشایان هم همین دفاع است، اول برای خود نوعی حق مثلا حق حاکمیت و یا لیاقت قیمومیت بر دیگران و یا فقر و تنگی معیشت و یا کمبود زمین و امثال آن برای خود فرض می‌کند، و آن گاه در مقام دفاع از این حق فرضی بر می‌آید، و وقتی از آنان سؤال می‌شود: چرا به مردم حمله می‌کنی و خونها می‌ریزی، و در زمین فساد راه می‌اندازی؟ و چرا حرث و نسل را تباه می‌کنی؟ در پاسخ می‌گوید از حق مشروعم دفاع می‌کنم. </p> <p>پس روشن شد که دفاع از حقوق انسانیت حقی است مشروع و فطری، و فطرت، استیفای آن حق را برای انسان جایز می‌داند، بله از آنجایی که این حق مطلوب به نفس نیست، بلکه مطلوب به غیر است، لذا باید با آن غیر مقایسه شود، اگر آن حقی که به خاطر آن می‌خواهد دفاع کند آن چنان اهمیتی ندارد که به خاطر استیفایش دست به جنگ و خونریزی بزند، از آن حق صرف نظر می‌کند، چون می‌بیند برای دفاع از آن ضرر بیشتری را باید تحمل کند، و اما اگر دید منافعی که در اثر ترک دفاع از دست می‌دهد، مهم‌تر و حیاتی‌تر از منافعی است که در هنگام دفاع از دستش می‌رود، در این صورت تن به دفاع و تحمل زحمات و خسارات آن می‌دهد. </p> <p>و قرآن کریم اثبات نموده که مهم‌ترین حقوق انسانیت توحید و قوانین دینیه‌ای است که بر اساس توحید تشریع شده، هم چنان که عقلای اجتماع انسانی نیز حکم می‌کنند بر اینکه مهم‌ترین حقوق انسان حق حیات در زیر سایه قوانین حاکمه بر جامعه انسانی است، قوانینی که منافع افراد را در حیاتشان حفظ می‌کند. </p> <h3>بحث روایتی‌ <span class="title" rel="2_193 2_195 2_194 2_190 2_191 2_192"> در ذیل آیات قتال </span> </h3> <p> در مجمع البیان از ابن عباس روایت کرده که در تفسیر آیه: <span class="aya" rel="2_190" data-words="1-5">و قاتلوا فی سبیل الله</span>...  گفته است: این آیه در صلح حدیبیه نازل شده، و جریان از این قرار بود که رسول خدا ص در سالی که می‌خواست عمره بجای آورد با هزار و چهارصد نفر از مدینه بیرون آمد، و تا حدیبیه راه طی کرد، در حدیبیه مشرکین مکه آن جناب را از ورود به مکه مانع شدند، و مسلمانان ناگزیر شدند هدی خود را نحر کنند، آن گاه با مشرکین اینطور صلح کردند که مسلمانان امسال به مدینه برگردند، و سال بعد به زیارت آیند، و اهل مکه سه روز شهر را برای مسلمانان خالی کنند، و در این سه روز طواف خانه کعبه نموده هر کار دیگری خواستند بکنند، رسول خدا ص بدون درنگ به مدینه برگشت تا سال بعد آن جناب و یارانش آماده<code class="page" rel="2,105"/> حرکت جهت عمرة القضا شدند، و ترسیدند قریش به عهد سال قبل خود وفا نکنند و باز هم از ورود به مکه جلوگیرشان شوند، و ناگزیر پای کارزار به میان آید، و رسول خدا ص هم هیچ راضی نبود که در ماه حرام و در حرم کارزار کند لذا این آیه شریفه نازل شد.<span class="footnote" rel="1" title="مجمع البیان ج ۱ ص ۲۸۴">*</span> مؤلف: این معنا در الدر المنثور به چند طریق از ابن عباس و غیر او نقل شده<span class="footnote" rel="2" title="الدر المنثور ج ۱ ص ۲۰۶">*</span>. </p> <p>و نیز در مجمع البیان از ربیع بن انس، و عبد الرحمن بن زید بن اسلم، روایت کرده که گفته‌اند: این آیه اولین آیه‌ای است که در باره قتال نازل شده، و چون نازل شد رسول خدا ص با هر کس که با آن جناب سر جنگ داشت قتال می‌کرد، و با هر کس که از جنگ دست بر می‌داشت او نیز ترک قتال می‌کرد، تا آنکه آیه شریفه: <span class="aya" rel="9_5" data-words="5-8">فاقتلوا المشرکین حیث وجدتموهم</span> نازل شد، و آیه قبلی را نسخ کرد.<span class="footnote" rel="3" title="مجمع البیان ج ۱ ص ۲۸۴">*</span> مؤلف: این حرف اجتهادی است از انس و عبد الرحمن، و گرنه خواننده گرامی متوجه شد که آیه شریفه ناسخ آیه مورد بحث نیست، بلکه از قبیل تعمیم دادن حکم است بعد از خصوصی بودنش. </p> <p>و در مجمع در ذیل آیه: <span class="aya" rel="2_191" data-words="1-4">و اقتلوهم حیث ثقفتموهم</span>... می‌گوید: سبب نزول این آیه این بود که مردی از صحابه مردی از کفار را در ماه حرام به قتل رسانید، کفار، مؤمنین را به این عمل توبیخ کردند، خدای تعالی در پاسخ آنان فرمود: جرم فتنه در دین یعنی شرک ورزیدن از جرم قتل نفس در ماه حرام عظیم‌تر است، هر چند که آن نیز جایز نیست. </p> <p>مؤلف: خواننده محترم توجه فرمود که از ظاهر کلام بر می‌آید که سیاق آیه شریفه با آیات بعدش یک سیاق است، و همه یک دفعه نازل شده.  پس اگر این واقعه سبب نزول باشد سبب نزول همه آیات مورد بحث است نه تنها آیه نامبرده. <em>مترجم</em>  و در الدر المنثور در ذیل آیه: <span class="aya" rel="2_193" data-words="1-6">و قاتلوهم حتی لا تکون فتنة</span>... به چند طریق از قتاده روایت کرده که گفت: معنای‌ <span class="aya" rel="2_193" data-words="2-6">قاتلوهم حتی لا تکون فتنة</span> این است که با مشرکین قتال کنید، تا دیگر شرکی باقی نماند، و دین همه‌اش برای خدا باشد، یعنی تا آنکه همه به کلمه  لا اله الا اللَّه که رسول خدا ص بدان دعوت می‌کرد و به خاطر آن قتال می‌نمود، اعتراف کنند. </p> <p>برای ما نقل کرده‌اند که رسول خدا ص می‌فرمود: خدای تعالی مرا مامور       <code class="page" rel="2,106"/> نموده تا با مردم قتال کنم، و این قتال را ادامه دهم تا همه بگویند:  لا اله الا اللَّه حال اگر از دشمنی و کفر دست برداشتند، ما نیز از دشمنی دست بر می‌داریم، مگر از دشمنی با ستمکاران و می‌گوید: مراد از ستمکاران کسانی‌اند که از گفتن لا اله الا اللَّه خودداری می‌کنند، که قتال را با آنان ادامه باید داد، تا اعتراف کنند.<span class="footnote" rel="1" title="الدر المنثور ج ۱ ص ۲۰۷">*</span> مؤلف: اینکه گفت:  مراد از ستمکاران...، کلام قتاده است، که او از کلام رسول خدا ص استفاده کرده و استفاده خوبی است و نظیر این روایت را از عکرمه آورده. و نیز در الدر المنثور است که بخاری و ابو الشیخ و ابن مردویه از ابن عمر روایت کرده که گفت: در فتنه عبد اللَّه بن زبیر دو نفر نزد عبد اللَّه عمر آمدند و گفتند: چرا با بودن تو که پسر عمر و صحابی رسول خدا ص هستی مردم این فتنه‌ها را بپا کردند، و چرا تو قیام نمی‌کنی؟ گفت: برای اینکه خدا خون برادرم را بر من حرام کرده، پرسیدند: مگر خدای تعالی نفرموده:  <span class="aya" rel="2_193" data-words="1-6">و قاتلوهم حتی لا تکون فتنة</span>، قتال کنید تا دیگر فتنه‌ای نماند ؟ گفت: ما قتال کردیم تا آنکه فتنه‌ای باقی نماند، و دین همه‌اش برای خدا شد، و شما می‌خواهید قتال کنید تا فتنه باشد، و دین برای غیر خدا شود.<span class="footnote" rel="2" title="فروع کافی ج ۴ ص ۲۸۸">*</span> مؤلف: عبد اللَّه بن عمر و آن دو نفر در معنای فتنه اشتباه کردند، نه پرسش کنندگان معنای فتنه را فهمیدند، نه پاسخ گوینده، و ما در سابق فتنه را معنا کردیم، و مورد عبد اللَّه بن زبیر اصلا مورد فتنه نبوده بلکه مورد فساد در زمین، و یا مورد قتال بداعی ظلم بوده، و مسلمانان نمی‌توانستند در باره آن سکوت کنند. </p> <p>و در مجمع البیان در ذیل آیه: <span class="aya" rel="2_193" data-words="1-6">و قاتلوهم حتی لا تکون فتنة</span> گفته: یعنی تا شرک نماند، آن گاه گفته است این تفسیر از امام صادق ع روایت شده.<span class="footnote" rel="3" title="مجمع البیان ج ۱ ص ۲۸۶">*</span> و در تفسیر عیاشی در ذیل آیه: <span class="aya" rel="2_194" data-words="1-4">الشهر الحرام بالشهر الحرام</span> از علاء بن فضیل روایت کرده که گفت: از آن جناب پرسیدم: آیا مسلمانان در شهر حرام ابتداء به قتال می‌کنند؟  یعنی آیا چنین عملی جایز است؟ فرمود: وقتی مشرکین در آغاز رعایت حرمت شهر حرام را نکنند، مسلمین هم می‌توانند از این بابت آزاد باشند، اگر دیدند قتالشان در شهر حرام باعث پیروزی است، می‌توانند در شهر حرام آغاز کنند، این همان است که آیه شریفه: <span class="aya" rel="2_194" data-words="1-7">الشهر الحرام بالشهر الحرام و الحرمات قصاص</span> بیانش می‌کند.<span class="footnote" rel="4" title="عیاشی ج ۱ ص ۸۶">*</span>       <code class="page" rel="2,107"/> و در الدر المنثور است که احمد و ابن جریر و نحاس در کتاب ناسخش از جابر بن عبد اللَّه روایت آورده که گفت: رسول خدا ص هرگز در ماه حرام جنگ نمی‌کرد، مگر وقتی که کفار جنگ را آغاز کرده باشند، و حتی اگر قبل از ماههای حرام در جنگ بود، همین که ماه حرام می‌رسید جنگ را متوقف می‌کرد، تا ماه حرام تمام شود.<span class="footnote" rel="1" title="الدر المنثور ج ۱ ص ۲۰۵">*</span> و در کافی از معاویة بن عمار روایت کرده که گفت از امام صادق ع این مساله را پرسیدم، که مردی مردی دیگر را در بیرون حرم مکه به قتل رسانیده، و پس از آن داخل حرم شده، آیا می‌شود در حرم حد را بر او جاری کرد؟ فرمود: نه ما دام که از حرم بیرون نشده او را نمی‌کشند، و آب و غذا هم نمی‌دهند، و چیزی به او نمی‌فروشند تا از حرم بیرون شود، آن وقت حد بر او جاری می‌کنند، عرضه داشتم چه می‌فرمایی در باره مردی که در حرم قتل و یا دزدی کرده؟ فرمود در همان حرم حد بر او جاری می‌شود، برای اینکه خود او رعایت حرمت حرم را نکرده، و خدای عز و جل در این مورد فرموده: <span class="aya" rel="2_194" data-words="8-16">فمن اعتدی علیکم فاعتدوا علیه بمثل ما اعتدی علیکم</span>، آن گاه با اینکه او در حرم است حدش می‌زنند چون قرآن می‌فرماید:  <span class="aya" rel="2_193" data-words="13-17">فلا عدوان إلا علی الظالمین</span>، هیچ عدوان و تجاوزی نیست مگر علیه ستمکاران.<span class="footnote" rel="2" title="الدر المنثور ج ۱ ص ۲۰۵">*</span> و در کافی از امام صادق ع روایت آورده که در ذیل آیه: <span class="aya" rel="2_195" data-words="6-11">و لا تلقوا بأیدیکم إلی التهلکة</span> فرموده: اگر مردی آنچه دارد همه را در راه خدا انفاق کند کار خوبی انجام نداده، و نمی‌توان گفت: مردی موفق است، مگر نشنیده که خدای تعالی می‌فرماید:  <span class="aya" rel="2_195" data-words="7-17">لا تلقوا بأیدیکم إلی التهلکة، و أحسنوا إن الله یحب المحسنین</span>، خود را به دست خود در هلاکت نیفکنید، و احسان کنید که خدا نیکوکاران را دوست می‌دارد آن گاه فرمود: یعنی اهل اقتصاد و میانه‌روی را دوست می‌دارد.<span class="footnote" rel="3" title="فروع کافی ج ۴ ص ۵۳">*</span> شیخ صدوق هم از ثابت بن انس روایت کرده که گفت: رسول خدا ص فرمود: اطاعت سلطان واجب است، و هر کس اطاعت سلطان را ترک کند، اطاعت خدا را ترک کرده، و در نهی او داخل شده است که فرمود: <span class="aya" rel="2_195" data-words="6-11">و لا تلقوا بأیدیکم إلی التهلکة</span><span class="footnote" rel="4" title="امالی صدوق ص ۲۷۷ مجلس ۵۴">*</span> و در الدر المنثور به چند طریق از اسلم ابی عمران روایت کرده که گفت: در قسطنطنیه می‌جنگیدیم، فرمانده نیروی مصر عقبة بن عامر، و فرمانده نیروی شام فضالة بن عبید بود         <code class="page" rel="2,108"/> روزی لشکر عظیمی از روم در برابر ما صف‌آرایی کرد، ما نیز در برابر آنها صف‌آرایی کردیم، مردی از مسلمانان بر صف روم حمله کرد بطوری که داخل در صف ایشان شد، مردم صدایشان به گفتن سبحان اللَّه و اینکه چرا این مرد خود را به تهلکه افکند بلند شد، ابو ایوب صحابی رسول خدا ص برخاست و فریاد زد هان ای مردم: چرا شما این آیه را تاویل می‌کنید، و مساله جهاد در راه خدا را از مصادیق آن می‌شمارید؟ این آیه در باره ما انصار نازل شد، که وقتی خدا دین خود را غلبه و عزت داد، و یاوران آن بسیار شدند، بعضی از ما پنهانی از رسول خدا ص به بعضی دیگر گفتند: فعلا که خدا دین خود را عزت داد، و یاری کرد ما به سر وقت اموالمان برویم، که بی‌صاحب مانده است، و چرا نباید این کار را بکنیم و به اصلاح آنچه از اموال که فاسد شده بپردازیم؟ اینجا بود که خدای تعالی در رد گفتار ما این آیه را نازل کرد: <span class="aya" rel="2_195" data-words="1-11">و أنفقوا فی سبیل الله و لا تلقوا بأیدیکم إلی التهلکة</span> پس  بر خلاف آنچه شما پنداشته‌اید تهلکه جهاد در راه خدا نیست، بلکه عبارت است از ترک جهاد و پرداختن به اصلاح اموال. </p> <p>مؤلف: همین اختلاف روایات در معنای آیه مؤید گفتار ما است که آیه شریفه مطلق است و هر دو طرف افراط و تفریط در انفاق را شامل می‌شود، بلکه تنها مختص به انفاق نیست، افراط و تفریط در غیر انفاق را هم شامل می‌گردد. <code class="page" rel="2,109"/> </p>
