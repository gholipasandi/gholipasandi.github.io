<h3 class="ayas">سوره البقرة آیه‌های ۴۷ تا ۴۸</h3><code class="section" rel="2_47-48"/><h3>ترجمه آیات</h3> <p> <span class="trans" rel="2_47">ای پسران اسرائیل نعمت مرا که به شما ارزانی داشتم و شما را بر مردم زمانه برتری دادم بیاد آرید.  «۴۷» </span><span class="trans" rel="2_48">و از آن روز که کسی بکار کسی نیاید و از او شفاعتی نپذیرند و از او عوضی نگیرند و کسان یاری نشوند بترسید «۴۸» </span></p>   <h3>بیان</h3> <h3> <span class="title" rel="2_48 2_47">نظام زندگی دنیا بر اساس اسباب و وسائط و شفعاء می‌گردد</span> </h3> <p> <span class="aya" rel="2_48" data-words="1-5">و اتقوا یوما لا تجزی</span> الخ، پادشاهی و سلطنت دنیوی از هر نوعش که باشد، و با جمیع شئون و قوای مقننه، و قوای حاکمه، و قوای مجریه‌اش، مبتنی بر حوائج زندگی است، و این حاجت<code class="page" rel="1,233"/> زندگی است که ایجاب می‌کند چنین سلطنتی و چنین قوانینی بوجود آید، تا حوائج انسان را که عوامل زمانی و مکانی آن را ایجاب می‌کند بر آورد. </p> <p>بهمین جهت چه بسا میشود که متاعی را مبدل بمتاعی دیگر، و منافعی را فدای منافعی بیشتر، و حکمی را مبدل بحکمی دیگر می‌کند، بدون اینکه این دگرگونیها در تحت ضابطه و میزانی کلی در آید، و بر همین منوال مسئله مجازات متخلفین نیز جریان می‌یابد، با اینکه جرم و جنایت را مستلزم عقاب میدانند، چه بسا از اجراء حکم عقاب بخاطر غرضی مهم‌تر، که یا اصرار و التماس محکوم بقاضی، و تحریک عواطف او است، و یا رشوه است، صرفنظر کنند، و قاضی بخاطر عوامل نامبرده بر خلاف حق حکم براند، و تعیین جزاء کند، و یا مجرم پارتی و شفیعی نزد او بفرستد، تا بین او و خودش واسطه شود، و یا اگر قاضی تحت تاثیر اینگونه عوامل قرار نگرفت، پارتی و شفیع نزد مجری حکم برود، و او را از اجراء حکم باز بدارد، و یا در صورتی که احتیاج حاکم بپول بیشتر از احتیاجش بعقاب مجرم باشد، مجرم عقاب خود را با پول معاوضه کند، و یا قوم و قبیله مجرم بیاری او برخیزند، و او را از عقوبت حاکم برهانند، و عواملی دیگر نظیر عوامل نامبرده، که احکام و قوانین حکومتی را از کار می‌اندازد، و این سنتی است جاری، و عادتی است در بین اجتماعات بشری. </p> <h3> <span class="title" rel="2_47 2_48">این توهم خرافی که نظام حیات اخروی نیز بر مبنای اسباب و مسببات مادی است</span> </h3> <p> و در ملل قدیم از وثنی‌ها و دیگران، این طرز فکر وجود داشت، که معتقد بودند نظام زندگی آخرت نیز مانند نظام زندگی دنیوی است، و قانون اسباب و مسببات و ناموس تاثیر و تاثر مادی طبیعی، در آن زندگی نیز جریان دارد، لذا برای اینکه از جرائم و جنایاتشان صرفنظر شود، قربانیها و هدایا برای بت‌ها پیشکش می‌کردند، تا باین وسیله آنها را در برآورده شدن حوائج خود برانگیزند، و همدست خود کنند، و یا بتها برایشان شفاعت کنند، و یا چیزی را فدیه و عوض جریمه خود میدادند، و بوسیله یک جان زنده یا یک اسلحه، خدایان را بیاری خود می‌طلبیدند، حتی با مردگان خود چیزی از زیور آلات را دفن می‌کردند، تا بان وسیله در عالم دیگر زندگی کنند، و لنگ نمانند، و یا انواع اسلحه با مردگان خود دفن می‌کردند، تا در آن عالم با آن از خود دفاع کنند، و چه بسا با مرده خود یک کنیز را زنده دفن می‌کردند، تا مونس او باشد، و یا یکی از قهرمانان را دفن می‌کردند، تا مرده را یاری کند، و در همین اعصار در موزه‌های دنیا در میانه آثار زمینی مقدار بسیار زیادی از این قبیل چیزها دیده میشود. </p> <h3> <span class="title" rel="2_48 2_47">رد این خرافات و بیان قطع روابط و سنن دنیوی مانند واسطه‌گری در آخرت</span> </h3> <p> در بین ملل اسلامی نیز با همه اختلافی که در نژاد و زبان دارند، عقائد گوناگونی شبیه بعقائد خرافی گذشته دیده میشود، که معلوم است ته مانده همان خرافات است، که به توارث باقی مانده است، و ای بسا در قرون گذشته رنگهای گونه‌گونی بخود گرفته است، و در قرآن کریم تمامی این<code class="page" rel="1,234"/> آراء واهیه و پوچ، و اقاویل کاذبه و بی اساس ابطال شده، خدای عز و جل در باره‌اش فرمود:  <span class="aya" rel="82_19" data-words="7-10">و الأمر یومئذ لله</span>، امروز تنها مؤثر خداست<span class="footnote" rel="1" title="سوره انفطار آیه ۱۹">*</span>، و نیز فرموده:  <span class="aya" rel="2_166" data-words="8-14">و رأوا العذاب، و تقطعت بهم الأسباب</span>، عذاب را می‌بینند و دستشان از همه اسباب بریده میشود<span class="footnote" rel="2" title="سوره بقره آیه ۱۶۶">*</span>. </p> <p>و نیز فرموده:  <span class="aya" rel="6_94" data-words="1-33">و لقد جئتمونا فرادی، کما خلقناکم أول مرة، و ترکتم ما خولناکم وراء ظهورکم، و ما نری معکم شفعاءکم، الذین زعمتم أنهم فیکم شرکاء، لقد تقطع بینکم، و ضل عنکم ما کنتم تزعمون</span>، امروز تک تک و به تنهایی نزد ما آمدید، همانطور که روز اولی که شما را آوردیم لخت و تنها آفریدیم، و آنچه بشما داده بودیم با خود نیاوردید، و پشت سر نهادید، با شما نمی‌بینیم آن شفیعانی که یک عمر شریکان ما در سرنوشت خود می‌پنداشتید، آری ارتباطهایی که بین شما بود، و بخاطر آن منحرف شدید، قطع شد، و آنچه را می‌پنداشتید امروز نمی‌بینید<span class="footnote" rel="3" title="سوره انعام آیه ۹۴">*</span> و نیز فرموده:  <span class="aya" rel="10_30" data-words="1-18">هنالک تبلوا کل نفس ما أسلفت، و ردوا إلی الله مولاهم الحق، و ضل عنهم ما کانوا یفترون</span>، در آن هنگام هر کس بهر چه از پیش کرده مبتلا شود، و بسوی خدای یکتا مولای حقیقی خویش بازگشت یابند، و آن دروغها که می‌ساخته‌اند نابود شوند<span class="footnote" rel="4" title="سوره یونس آیه ۳۰">*</span>. </p> <p>و همچنین آیاتی دیگر، که همه آنها این حقیقت را بیان می‌کند، که در موطن قیامت، اثری از اسباب دنیوی نیست، و ارتباطهای طبیعی که در این عالم میان موجودات هست، در آنجا بکلی منقطع است، و این خود اصلی است که لوازمی بر آن مترتب میشود، و آن لوازم بطور اجمال بطلان همان عقائد موهوم و خرافی است، آن گاه قرآن کریم هر یک از آن عقائد را بطور تفصیل بیان نموده، و پنبه‌اش را زده است، از آن جمله مسئله شفاعت و پارتی بازی است، که در باره آن می‌فرماید:  <span class="aya" rel="2_48" data-words="1-23">و اتقوا یوما لا تجزی نفس عن نفس شیئا، و لا یقبل منها شفاعة، و لا یؤخذ منها عدل، و لا هم ینصرون</span>، بپرهیزید از روزی که احدی بجای دیگری جزاء داده نمیشود، و از او شفاعتی پذیرفته نیست، و از او عوضی گرفته نمیشود، و هیچکس از ناحیه کسی یاری نمی‌گردند<span class="footnote" rel="5" title="سوره بقره آیه ۴۸">*</span>، و نیز فرموده:  <span class="aya" rel="2_254" data-words="12-21">یوم لا بیع فیه و لا خلة و لا شفاعة</span>، روزی که در آن نه خرید و فروشی است، و نه رابطه دوستی<span class="footnote" rel="6" title="سوره بقره آیه ۲۵۴">*</span> و نیز فرموده:  <span class="aya" rel="44_41" data-words="1-7">یوم لا یغنی مولی عن مولی شیئا</span>، روزی که هیچ دوستی برای دوستی کاری صورت نمی‌دهد<span class="footnote" rel="7" title="سوره دخان آیه ۴۱">*</span>، و نیز فرموده:  <span class="aya" rel="40_33" data-words="1-9">یوم تولون مدبرین، ما لکم من الله من عاصم</span> روزی که از عذاب می‌گریزید ولی از خدا پناه‌گاهی ندارید<span class="footnote" rel="8" title="سوره مؤمن آیه ۳۳">*</span> و نیز فرموده‌ <span class="aya" rel="37_25-26" data-words="1-8">ما لکم لا تناصرون؟، بل هم الیوم مستسلمون</span>، چرا بیاری یکدیگر برنمیخزید؟ بلکه آنان امروز تسلیمند.<span class="footnote" rel="9" title="سوره صافات آیه ۲۶">*</span>                   <code class="page" rel="1,235"/> و نیز فرموده:  <span class="aya" rel="10_18" data-words="1-35">و یعبدون من دون الله ما لا یضرهم و لا ینفعهم، و یقولون هؤلاء شفعاؤنا عند الله، قل أ تنبئون الله بما لا یعلم فی السماوات و لا فی الأرض؟ سبحانه و تعالی عما یشرکون</span>، بغیر خدا چیزی را می‌پرستند که نه ضرری برایشان دارد، و نه سودی بایشان می‌رساند، و میگویند: اینها شفیعان ما به نزد خدایند، بگو: آیا بخدا چیزی یاد میدهید که خود او در آسمانها و زمین اثری از آن سراغ ندارد؟ منزه و والا است خدا، از آنچه ایشان برایش شریک می‌پندارند<span class="footnote" rel="1" title="سوره یونس آیه ۱۸">*</span>، و نیز فرموده،  <span class="aya" rel="40_18" data-words="10-17">ما للظالمین من حمیم، و لا شفیع یطاع</span>، ستمکاران نه دوستی دارند، و نه شفیعی که سخنش خریدار داشته باشد<span class="footnote" rel="2" title="سوره مؤمن آیه ۱۸">*</span> و نیز فرموده: <span class="aya" rel="26_100-101" data-words="1-8">فما لنا من شافعین، و لا صدیق حمیم</span>،<span class="footnote" rel="3" title="سوره شعراء آیه ۱۰۱">*</span> و از این قبیل آیات دیگر، که مسئله شفاعت و تاثیر واسطه‌و اسباب را در روز قیامت نفی می‌کند،  دقت فرمائید. </p> <h3> <span class="title" rel="2_47 2_48">اثبات شفاعت در دسته‌ای دیگر از آیات قرآن</span> </h3> <p> و از سوی دیگر قرآن کریم با این انکار شدیدش در مسئله شفاعت، این مسئله را بکلی و از اصل انکار نمی‌کند، بلکه در بعضی از آیات می‌بینیم که آن را فی الجمله اثبات مینماید، مانند آیه:  <span class="aya" rel="32_4" data-words="1-28">الله الذی خلق السماوات و الأرض و ما بینهما فی ستة أیام، ثم استوی علی العرش، ما لکم من دونه من ولی و لا شفیع، أ فلا تتذکرون</span>، ؟ او است اللَّه، که آسمانها و زمین را در شش روز بیافرید، و سپس بر عرش مسلط گشت، شما بغیر او سرپرست و شفیعی ندارید، آیا باز هم متذکر نمی‌گردید؟ !<span class="footnote" rel="4" title="سوره سجده آیه ۴">*</span> که می‌بینید در این آیه بطور اجمال شفاعت را برای خود خدا اثبات نموده: و نیز آیه:  <span class="aya" rel="6_51" data-words="10-17">لیس لهم من دونه ولی و لا شفیع</span>، بغیر او ولی و شفیعی برایشان نیست،<span class="footnote" rel="5" title="سوره انعام آیه ۵۱">*</span> و آیه:  <span class="aya" rel="39_44" data-words="1-4">قل لله الشفاعة جمیعا</span>، بگو شفاعت همه‌اش مال خدا است،<span class="footnote" rel="6" title="سوره زمر آیه ۴۴">*</span> و نیز فرموده:  <span class="aya" rel="2_255" data-words="14-35">له ما فی السماوات، و ما فی الأرض، من ذا الذی یشفع عنده إلا بإذنه؟ یعلم ما بین أیدیهم و ما خلفهم</span>، مر او راست آنچه در آسمانها و آنچه در زمین است، کیست که بدون اذن او نزد او شفاعتی کند؟ او میداند اعمالی را که یک یک آنان کرده‌اند، و همچنین آثاری که از خود بجای نهاده‌اند<span class="footnote" rel="7" title="سوره بقره آیه ۲۵۵">*</span>، و نیز فرموده:  <span class="aya" rel="10_3" data-words="1-24">إن ربکم، الله، الذی خلق السماوات و الأرض فی ستة أیام، ثم استوی علی العرش، یدبر الأمر، ما من شفیع إلا من بعد إذنه</span>، بدرستی پروردگار شما تنها اللَّه است، که آسمانها و زمین را در شش روز بیافرید، آن گاه بر عرش مسلط گشته، تدبیر امر نمود، هیچ شفیعی نیست مگر بعد از آنکه او اجازه دهد<span class="footnote" rel="8" title="سوره یونس آیه ۳">*</span>. </p> <p>و نیز فرموده:  <span class="aya" rel="21_26-28" data-words="1-34">و قالوا اتخذ الرحمن ولدا، سبحانه، بل عباد مکرمون، لا یسبقونه بالقول، و هم بأمره یعملون، یعلم ما بین أیدیهم و ما خلفهم، و لا یشفعون إلا لمن ارتضی، و هم من خشیته مشفقون</span>، گفتند: خدا فرزندی گرفته، منزه است خدا، بلکه فرشتگان بندگان آبرومند اویند که در                 <code class="page" rel="1,236"/> سخن از او پیشی نمی‌گیرند، و بامر او عمل می‌کنند، و او میداند آنچه را که آنان می‌کنند، و آنچه اثر که دنبال کرده‌هایشان میماند، و ایشان شفاعت نمی‌کنند، مگر کسی را که خدا راضی باشد، و نیز ایشان از ترس او همواره در حالت اشفاقند،<span class="footnote" rel="1" title="سوره انبیاء آیه ۲۸">*</span>، و نیز فرموده:  <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق، و هم یعلمون</span>، آنهایی که مشرکین بجای خدا می‌خوانند، مالک شفاعت کسی نیستند، تنها کسانی میتوانند بدرگاه او شفاعت کنند، که بحق شهادت داده باشند، و در حالی داده باشند، که عالم باشند<span class="footnote" rel="2" title="زخرف آیه ۸۶">*</span>. </p> <p>و نیز فرموده:  <span class="aya" rel="19_87" data-words="1-9">لا یملکون الشفاعة، إلا من اتخذ عند الرحمن عهدا</span>، مالک شفاعت نیستند، مگر تنها کسانی که نزد خدا عهدی داشته باشند<span class="footnote" rel="3" title="سوره مریم آیه ۸۷">*</span>، و نیز فرموده،  <span class="aya" rel="20_109-110" data-words="1-25">یومئذ لا تنفع الشفاعة، إلا من أذن له الرحمن، و رضی له قولا، یعلم ما بین أیدیهم و ما خلفهم، و لا یحیطون به علما</span>، امروز شفاعت سودی نمی‌بخشد، مگر از کسی که رحمان باو اجازه داده باشد، و سخن او را پسندیده باشد، او بآنچه مردم کرده‌اند، و نیز بآنچه آثار پشت سر نهاده‌اند، دانا است، و مردم باو احاطه علمی ندارند<span class="footnote" rel="4" title="سوره طه آیه ۱۱۰">*</span>. </p> <p>و نیز فرموده:  <span class="aya" rel="34_23" data-words="1-9">و لا تنفع الشفاعة عنده، إلا لمن أذن له</span>، شفاعت نزد او برای کسی سودی نمیدهد، مگر کسی که برایش اجازه داده باشد<span class="footnote" rel="5" title="سوره سبا آیه ۲۳">*</span>، و نیز فرموده:  <span class="aya" rel="53_26" data-words="1-20">و کم من ملک فی السماوات، لا تغنی شفاعتهم شیئا إلا من بعد أن یأذن الله لمن یشاء و یرضی</span> : چه بسیار فرشتگان که در آسمانهایند، و شفاعتشان هیچ سودی ندارد، مگر بعد از آنکه خدا برای هر که بخواهد اذن دهد<span class="footnote" rel="6" title="سوره نجم آیه ۲۶">*</span>. </p> <p>این آیات بطوری که ملاحظه می‌فرمائید، یا شفاعت را مختص بخدای عز اسمه می‌کند، مانند سه آیه اول، و یا آن را عمومیت میدهد، و برای غیر خدا نیز اثبات می‌کند، اما با این شرط که خدا باو اذن داده باشد، و بشفاعتش راضی باشد، و امثال این شروط. </p> <p>و بهر حال، آنچه مسلم است، و هیچ شکی در آن نیست، این است که آیات نامبرده شفاعت را اثبات می‌کند، چیزی که هست بعضی آن طور که دیدید منحصر در خدا می‌کند، و بعضی دیگر آن طور که دیدید عمومیتش می‌دهد. </p> <h3> <span class="title" rel="2_47 2_48">طریق جمع بین دو دسته آیات</span> </h3> <p> این را هم بیاد دارید که آیات دسته اول، شفاعت را نفی می‌کرد، حال باید دید جمع بین این دو دسته آیات چه میشود؟ در پاسخ می‌گوییم نسبتی که این دو دسته آیات با هم دارند، نظیر نسبتی است که دو دسته آیات راجعه بعلم غیب با هم دارند، یک دسته علم غیب را منحصر در خدا می‌کند، دسته دیگر آن را برای غیر خدا نیز اثبات نموده، قید رضای خدا را شرط می‌کند، دسته اول مانند             <code class="page" rel="1,237"/> آیه:  <span class="aya" rel="27_65" data-words="1-9">قل لا یعلم من فی السماوات و الأرض الغیب</span>، بگو در آسمانها و زمین هیچ کس غیب نمیداند<span class="footnote" rel="1" title="سوره نمل آیه ۶۵">*</span>، و آیه:  <span class="aya" rel="6_59" data-words="1-8">و عنده مفاتح الغیب، لا یعلمها إلا هو</span>، نزد اوست کلیدهای غیب، که کسی جز خود او از آن اطلاع ندارد<span class="footnote" rel="2" title="سوره انعام آیه ۵۹">*</span>، و از دسته دوم مانند آیه:  <span class="aya" rel="72_26-27" data-words="1-12">عالم الغیب، فلا یظهر علی غیبه أحدا، إلا من ارتضی من رسول</span>، خدا عالم غیب است واحدی را بر غیب خود مسلط نمیسازد، مگر کسی از فرستادگانش که او را پسندیده باشد<span class="footnote" rel="3" title="سوره جن آیه ۲۷">*</span>. </p> <p>و هم چنین نسبت میانه آن دو دسته آیات شفاعت، نظیر نسبتی است که میان دو دسته آیات راجع بمرگ، و نیز دو دسته آیات راجعه بخلقت و رزق، و تاثیر، و حکم، و ملک، و امثال آنست، که در اسلوب قرآن بسیار زیاد دیده میشود، یک جا مرگ بندگان، و خلقتشان، و رزقشان، و سایر نامبرده‌ها را بخود نسبت میدهد، و جایی دیگر برای غیر خود اثبات می‌کند، و قید اذن و مشیت خود را بر آن اضافه می‌نماید. </p> <h3> <span class="title" rel="2_47 2_48">اثبات شفاعت برای غیر خدا، به اذن خدا نه مستقلا</span> </h3> <p> و این اسلوب کلام، بما می‌فهماند که بجز خدای تعالی هیچ موجودی بطور استقلال مالک هیچ یک از کمالات نامبرده نیست، و اگر موجودی مالک کمالی باشد، خدا باو تملیک کرده، حتی قرآن کریم در قضاهای رانده شده بطور حتم، نیز یک نوع مشیت را برای خدا اثبات می‌کند، مثلا می‌فرماید:  <span class="aya" rel="11_106-108" data-words="1-46">فأما الذین شقوا، ففی النار لهم فیها زفیر و شهیق، خالدین فیها، ما دامت السماوات و الأرض، إلا ما شاء ربک، إن ربک فعال لما یرید، و أما الذین سعدوا، ففی الجنة، خالدین فیها، ما دامت السماوات و الأرض، إلا ما شاء ربک، عطاء غیر مجذوذ</span>، اما کسانی که شقی شدند، پس در آتشند، و در آن زفیر و شهیق صدای نفس فرو بردن و برآوردن دارند، و جاودانه در آن هستند ما دام که آسمانها و زمین برقرار است مگر آنچه پروردگارت بخواهد که پروردگارت هر چه اراده کند فعال است و اما کسانی که سعادتمند شدند، در بهشت جاودانه خواهند بود، ما دام که آسمانها و زمین برقرار است مگر آنچه پروردگارت بخواهد-عطائی است قطع نشدنی<span class="footnote" rel="4" title="سوره هود آیات ۱۰۶-۱۰۸">*</span>، ملاحظه می‌فرمائید که سعادت و شقاوت و خلود در بهشت و دوزخ را با اینکه از قضاهای حتمی او است، و مخصوصا در باره خلود در بهشت صریحا فرموده: عطائی است قطع نشدنی، اما در عین حال این قضاء را طوری نرانده که العیاذ باللَّه دست بند بدست خود زده باشد، بلکه باز سلطنت و ملک خود را نسبت بان حفظ کرده، و فرموده:  پروردگارت بآنچه اراده کند فعال است، یعنی هر چه بخواهد می‌کند<span class="footnote" rel="5" title="سوره هود آیه ۱۰۷">*</span>. </p> <p>           <code class="page" rel="1,238"/> و سخن کوتاه اینکه نه اعطاء و دادنش طوری است که اختیار او را از او سلب کند، و بعد از دادن نسبت بآنچه داده ندار و فقیر شود، و نه ندادنش او را ناچار بحفظ آنچه نداده میسازد، و سلطنتش را نسبت بان باطل می‌کند. </p> <p>از اینجا معلوم میشود: آیاتی که شفاعت را انکار می‌کنند، اگر بگوئیم: ناظر بشفاعت در روز قیامت است، شفاعت بطور استقلال را نفی می‌کند، و میخواهد بفرماید: کسی در آن روز مستقل در شفاعت نیست، که چه خدا اجازه بدهد و چه ندهد او بتواند شفاعت کند، و آیاتی که آن را اثبات می‌کند، نخست اصالت در آن را برای خدا اثبات می‌کند، و برای غیر خدا بشرط اذن و تملیک خدا اثبات مینماید، پس شفاعت برای غیر خدا هست، اما با اذن خدا. </p> <p>حال باید در آیات این بحث دقت کنیم، ببینیم شفاعت و متعلقات آن از نظر قرآن چه معنایی دارد؟، و این شفاعت در حق چه کسانی جاری میشود؟ و از چه شفیعانی سر می‌زند؟ و در چه زمانی تحقق مییابد؟ و اینکه شفاعت چه نسبتی با عفو و مغفرت خدای تعالی دارد، و از این قبیل جزئیات آن را در چند فصل بررسی کنیم. </p> <h3> <span class="title" rel="2_47 2_48">چند فصل در باره شفاعت و متعلقات آن</span> </h3> <h3>1-شفاعت چیست؟ <span class="title" rel="2_47 2_48"> تجزیه و تحلیل معنی شفاعت </span> </h3> <p> معنای اجمالی شفاعت را همه میدانند، چون همه انسانها در اجتماع زندگی میکنند، که اساسش تعاون است. </p> <p>و اما معنای لغوی آن به تفصیل: این کلمه از ماده ش-ف-ع است، که در مقابل کلمه  وتر-تک بکار می‌رود، در حقیقت شخصی که متوسل، به شفیع میشود نیروی خودش به تنهایی برای رسیدنش بهدف کافی نیست، لذا نیروی خود را با نیروی شفیع گره می‌زند، و در نتیجه آن را دو چندان نموده، بآنچه میخواهد نائل می‌شود، بطوری که اگر اینکار را نمی‌کرد، و تنها نیروی خود را بکار می‌زد، بمقصود خود نمی‌رسید، چون نیروی خودش به تنهایی ناقص و ضعیف و کوتاه بود. </p> <p>و اما بحث اجتماعی آن، و اینکه تا چه پایه معتبر است؟ می‌گوییم: شفاعت یکی از اموری است که ما آن را برای رسیدن بمقصود بکار بسته، و از آن کمک می‌گیریم، و اگر موارد استعمال آن را آمارگیری کنیم، خواهیم دید که بطور کلی در یکی از دو مورد از آن استفاده می‌کنیم، یا در مورد جلب منفعت و خیر، آن را بکار می‌زنیم، و یا در مورد دفع ضرر و شر، البته نه هر نفعی، و نه هر ضرری، چون ما هرگز در نفع و ضررهایی که اسباب طبیعی و حوادث کونی آن را تامین می‌کند، از<code class="page" rel="1,239"/> قبیل گرسنگی، و عطش، و حرارت، و سرما، و سلامتی، و مرض، متوسل بشفاعت نمیشویم، وقتی گرسنه شدیم بدون اینکه دست بدامن اسباب غیر طبیعی بزنیم، خود برخاسته برای خودمان غذا فراهم می‌کنیم، و همچنین آب و لباس و خانه و دارو تهیه می‌کنیم. </p> <p>و توسل ما باسباب غیر طبیعی، و شفیع قرار دادن آنها، تنها در خیرات و شروری، و منافع و مضاری است که اوضاع قوانین اجتماعی، و احکام حکومت، یا بطور خصوص، و یا عموم، بطور مستقیم یا غیر مستقیم، پیش می‌آورد، چون در دائره حکومت و مولویت از یک سو، و عبودیت و اطاعت از سوی دیگر، در هر حاکم و محکومی که فرض شود احکامی از امر و نهی هست، که اگر محکوم و رعیت بان احکام عمل کند، و تکلیف حاکم و مولی را امتثال نماید، آثاری از قبیل مدح زبانی، و یا منافع مادی، از جاه و مال در پی دارد، و اگر با آن مخالفت نموده، و از اطاعت تمرد و سر پیچی کند، آثار دیگری از قبیل مذمت زبانی، و یا ضرر مادی، و یا معنوی در پی دارد، پس وقتی مولایی غلام خود و یا هر کس دیگری که در تحت سیاست و حکومت او قرار دارد مثلا امر بکند، و یا نهی کند، و او هم امتثال نماید، اجری آبرومند دارد، و اگر مخالفت کند، عقاب یا عذابی دارد، از همین جا دو نوع وضع و اعتبار درست میشود، یکی وضع حکم و قانون، و یکی هم وضع آثاری که بر موافقت و مخالفت آن مترتب میشود. </p> <p>و بنا بر همین اساس آسیای همه حکومتهای عمومی و خصوصی، و مخصوصا حکومت بین هر انسانی با زیر دستش میچرخد. </p> <p>بنا بر این اگر انسانی بخواهد بکمالی و خیری برسد، یا مادی و یا معنوی، که از نظر معیارهای اجتماعی آمادگی و ابزار آن را ندارد، و اجتماع وی را لایق آن کمال و آن خیر نمی‌داند، و یا بخواهد از خود شری را دفع کند، شریکه بخاطر مخالفت متوجه او میشود، و از سوی دیگر قادر بر امتثال تکلیف، و ادای وظیفه نیست، در اینجا متوسل بشفاعت میشود. </p> <p>و بعبارتی روشن‌تر، اگر شخصی بخواهد به ثوابی برسد که اسباب آن را تهیه ندیده، و از عقاب مخالفت تکلیفی خلاص گردد، بدون اینکه تکلیف را انجام دهد، در اینجا متوسل بشفاعت می‌گردد، و مورد تاثیر شفاعت هم همین جا است، اما نه بطور مطلق، برای اینکه بعضی افراد هستند که اصلا لیاقتی برای رسیدن بکمالی که میخواهند ندارند، مانند یک فرد عامی که میخواهد با شفاعت اعلم علماء شود، با اینکه نه سواد دارد، و نه استعداد، و یا رابطه‌ای که میان او و آن دیگری واسطه و شفیع شود ندارند، مانند برده‌ای که بهیچ وجه نمی‌خواهد از مولایش اطاعت کند، و میخواهد در عین یاغی‌گری و تمردش بوسیله شفاعت مورد عفو مولا قرار گیرد که در این دو فرض، شفاعت سودی ندارد، چون شفاعت وسیله‌ای است برای تتمیم سبب، نه اینکه خودش مستقلا<code class="page" rel="1,240"/> سبب باشد، اولی را اعلم علماء کند، و دومی را در عین یاغیگریش مقرب درگاه مولا سازد. </p> <p>شرط دیگری که در شفاعت هست، این است که تاثیر شفاعت شفیع در نزد حاکمی که نزدش شفاعت میشود باید تاثیر جزافی و غیر عقلایی نباشد، بلکه باید آن شفیع چیزی را بهانه و واسطه قرار دهد که براستی در حاکم اثر بگذارد، و ثواب اوو خلاصی از عقاب او را باعث شود، پس شفیع از مولای حاکم نمیخواهد که مثلا مولویت خود را باطل، و عبودیت عبد خود را لغو کند، و نیز نمیخواهد که او از حکم خود و تکلیفش دست بردارد، و یا آن را بحکم دیگر نسخ نماید، حالا یا برای همه نسخ کند، و یا برای شخص مورد فرض، که خصوص او را عقاب نکند. </p> <p>و نیز از او نمیخواهد که قانون مجازات خود را یا بطور عموم و یا برای شخص مورد فرض لغو نموده، یا در هیچ واقعه و یا در خصوص این واقعه مجازات نکند، شفاعت معنایش این نیست، و شفیع چنین تاثیری در مولویت مولا و عبودیت عبد، و یا در حکم مولا، و یا در مجازات او ندارد، بلکه شفیع بعد از آنکه این سه جهت را مقدس و معتبر شمرد، از راه‌های دیگری شفاعت خود را می‌کند، مثلا یا بصفاتی از مولای حاکم تمسک می‌کند، که آن صفات اقتضا دارد که از بنده نافرمانش بگذرد، مانند بزرگواری، و کرم او، و سخاوت و شرف دودمانش. </p> <p>و یا بصفاتی در عبد تمسک جوید، که آن صفات اقتضاء می‌کند مولا بر او رأفت ببرد، صفاتی که عوامل آمرزش و عفو را برمی‌انگیزد، مانند خواری و مسکنت و حقارت و بد حالی و امثال آن. </p> <p>و یا بصفاتی که در نفس خود شفیع هست، مانند محبت و علاقه‌ای که مولا باو دارد، و قرب منزلتش، و علو مقامش در نزد وی، پس منطق شفیع این است که میگوید: من از تو نمیخواهم دست از مولویت خود برداری، و یا از عبودیت عبدت چشم بپوشی، و نیز نمی‌خواهم حکم و فرمان خودت را باطل کنی، و یا از قانون مجازات چشم بپوشی. </p> <p>بلکه میگویم: تو با این عظمت که داری، و این رأفت و کرامت که داری از مجازات این شخص چه سودی می‌بری؟ و اگر از عقاب او صرفنظر کنی چه ضرری بتو می‌رسد، و یا میگویم: این بنده تو مردی نادان است، و این نافرمانی را از روی نادانیش کرده، و مردی حقیر و مسکین، مخالفت و موافقت او اصلا بحساب نمی‌آید، و مثل تو بزرگواری بامر او اعتنا نمی‌کند، و بان اهمیت نمیدهد، و یا میگویم: بخاطر آن مقام و منزلتی که نزد تو دارم، و آن لطف و محبتی که تو نسبت بمن داری، شفاعتم را در حق فلانی بپذیر، و از عقابش رهانیده مشمول عفوش قرار ده. </p> <p>از اینجا برای کسی که در بحث دقت کرده باشد، معلوم و روشن می‌گردد که شفیع، عاملی از عوامل مربوط بمورد شفاعت، و مؤثر در رفع عقاب را مثلا، بر عاملی دیگر که عقاب را سبب<code class="page" rel="1,241"/> شده، حکومت و غلبه میدهد، حال یا آن عامل همانطور که گفتیم صفتی از صفات مولی است، یا صفتی از صفات عبد است، یا از صفات خودش، هر چه باشد آن عامل را تقویت می‌کند، تا بر عامل عقوبت، یا هر حکمی دیگر که میخواهد خنثایش کند، رجحان داده کفه ترازویش را سنگین‌تر سازد یعنی مورد عقوبت را از اینکه مورد عقوبت باشد بیرون نموده، داخل در مورد رفع عقوبت نماید، پس دیگر حکم اولی که همان عقوبت بود، شامل این مورد نمیشود، چون دیگر مورد نامبرده مصداق آن حکم نیست، نه اینکه در عین مصداق بودن، حکم شاملش نشود، تا مستلزم ابطال حکم باشد، و تضادی پیش آید، آن طور که اسباب طبیعی بعضی با بعض دیگر تضاد پیدا نموده، سببی با سبب دیگر معارضه نموده، و اثرش بر اثر دیگری غلبه می‌کند، اینطور نیست، بلکه حقیقت شفاعت واسطه شدن در رساندن نفع و یا دفع شر و ضرر است، بنحو حکومت، نه بنحو مضاده، و تعارض. </p> <p>نکته دیگری که از این بیان روشن میشود، این است که شفاعت خودش یکی از مصادیق سببیت است، و شخص متوسل به شفیع، در حقیقت میخواهد سبب نزدیکتر به مسبب را واسطه کند، میان مسبب و سبب دورتر، تا این سبب جلو تاثیر آن سبب را بگیرد، این آن نکته‌ایست که از تجزیه و تحلیل معنای شفاعت بنظر ما رسید، البته شفاعتی که خود ما بان معتقدیم، نه هر شفاعتی. </p> <h3> <span class="title" rel="2_47 2_48">شفاعت تکوینی و تشریعی</span> </h3> <p> حال که این معنا روشن شد، می‌گوییم: خدای سبحان در سببیت از یکی از دو جهت مورد نظر قرار می‌گیرد، اول از نظر تکوین، و دوم از نظر تشریع، از نظر اول خدای سبحان مبدء نخستین هر سبب، و هر تاثیر است، و سببیت هر سببی بالآخره باو منتهی میشود، پس مالک علی الاطلاق خلق، و ایجاد، او است، و همه علل و اسباب اموری هستند که واسطه میان او و غیر او، و وسیله انتشار رحمت اویند، آن رحمتی که پایان ندارد، و نعمتی که بی شمار بخلق و صنع خود دارد، پس از نظر تکوین سببیت خدا جای هیچ حرف نیست. </p> <p>و اما از جهت دوم یعنی تشریع، خدای تعالی به ما تفضل کرده، در عین بلندی مرتبه‌اش، خود را بما نزدیک ساخته، و برای ما تشریع دین نموده، و در آن دین احکامی از اوامر، و نواهی و غیره، وضع کرده، و تبعات و عقوبتهایی در آخرت برای نافرمانان معین نموده، رسولانی برای ما گسیل داشت، ما را بشارتها دادند، و انذارها کردند، و دین خدا را به بهترین وجه تبلیغ نمودند، و حجت بدین وسیله بر ما تمام شد، و <span class="aya" rel="6_115" data-words="2-10">تمت کلمة ربک صدقا و عدلا، لا مبدل لکلماته</span>، کلمه پروردگارت در راستی و عدالت تمام شد، و کسی نیست که کلمات او را مبدل سازد.<span class="footnote" rel="1" title="سوره انعام آیه ۱۱۵">*</span>   <code class="page" rel="1,242"/> حال ببینیم معنای شفاعت با کدام یک از این دو جهت منطبق است؟ اما انطباق آن بر جهت اول، یعنی جهت تکوین، و اینکه اسباب و علل وجودیه کار شفاعت را بکنند، که بسیار واضح است، برای اینکه هر سببی واسطه است میان سبب فوق، و مسبب خودش، و روی هم آنها از صفات علیای خدا، یعنی رحمت، و خلق، و احیاء، و رزق، و امثال آن را استفاده نموده، و انواع نعمت‌ها و فضل‌ها را گرفته، بمحتاجان آن می‌رسانند. </p> <p>و قرآن کریم هم این معنای از شفاعت را تحمل می‌کند، از آن جمله می‌فرماید: <span class="aya" rel="2_255" data-words="14-28">له ما فی السماوات و ما فی الأرض، من ذا الذی یشفع عنده إلا بإذنه</span><span class="footnote" rel="1" title="سوره بقره آیه ۲۵۵">*</span>، و نیز می‌فرماید: <span class="aya" rel="10_3" data-words="1-24">إن ربکم الله الذی خلق السماوات و الأرض فی ستة أیام، ثم استوی علی العرش، یدبر الأمر، ما من شفیع إلا من بعد إذنه</span><span class="footnote" rel="2" title="سوره یونس آیه ۳">*</span> که ترجمه آنها گذشت. </p> <p>در این دو آیه که راجع بخلقت آسمانها و زمین است، قهرا شفاعت هم در آنها در مورد تکوین خواهد بود، و شفاعت در مورد تکوین جز این نمیتواند باشد، که علل و اسبابی میان خدا و مسبب‌ها واسطه شده، امور آنها را تدبیر و وجود و بقاء آنها را تنظیم کنند، و این همان شفاعت تکوینی است. </p> <p>و اما از جهت دوم، یعنی از جهت تشریع، در این جهت چیزی که میتوان گفت، این است که مفهوم شفاعت با در نظر گرفتن آن تجزیه و تحلیل که کردیم، در این مورد هم صادق است، و هیچ محذوری در آن نیست، و آیه: <span class="aya" rel="20_109" data-words="1-13">یومئذ لا تنفع الشفاعة، إلا من أذن له الرحمن، و رضی له قولا</span><span class="footnote" rel="3" title="سوره طه آیه ۱۰۹">*</span> و آیه <span class="aya" rel="34_23" data-words="2-9">لا تنفع الشفاعة عنده، إلا لمن أذن له</span><span class="footnote" rel="4" title="سوره سبا آیه ۲۳">*</span> و آیه‌ <span class="aya" rel="53_26" data-words="7-20">لا تغنی شفاعتهم شیئا إلا من بعد أن یأذن الله لمن یشاء و یرضی</span><span class="footnote" rel="5" title="سوره نجم آیه ۲۶">*</span> و آیه: <span class="aya" rel="21_28" data-words="8-13">و لا یشفعون إلا لمن ارتضی</span><span class="footnote" rel="6" title="سوره انبیاء آیه ۲۸">*</span> و آیه: <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق و هم یعلمون</span><span class="footnote" rel="7" title="سوره زخرف آیه ۸۶">*</span> که ترجمه‌های آنها در اول بحث گذشت با این شفاعت، یعنی شفاعت در مرحله تشریع منطبقند. </p> <p>برای اینکه این آیات بطوری که ملاحظه می‌فرمایی، شفاعت یعنی شافع بودن را برای عده‌ای از بندگان خدا از قبیل ملائکه، و بعضی از مردم، اثبات می‌کند، البته بشرط اذن و بقید ارتضاء، و این خودش تملیک شفاعت است، یعنی با همین کلامش دارد شفاعت را به بعضی از بندگانش تملیک می‌کند، و میتواند بکند، چون له الملک و له الامر. </p> <p>پس این بندگان که خدا مقام شفاعت را بانان داده، میتوانند برحمت و عفوو مغفرت خدا، و سایر صفات علیای او تمسک نموده، بنده‌ای از بندگان خدا را که گناه گرفتارش کرده، مشمول آن               <code class="page" rel="1,243"/> صفات خدا قرار دهند، و در نتیجه بلای عقوبت را که شامل او شده، از او برگردانند، و در این صورت دیگر از مورد حکم عقوبت بیرون گشته، دیگر مصداق آن حکم نیست، و قبلا هم روشن کردیم، که تاثیر شفاعت از باب حکومت است، نه از باب تضاد و تعارض، و این مطلب با گفتار خود خدای تعالی که می‌فرماید:  <span class="aya" rel="25_70" data-words="10-14">فأولئک یبدل الله سیئاتهم حسنات</span>، خدا گناهان ایشان را مبدل بحسنه می‌کند<span class="footnote" rel="1" title="سوره فرقان آیه ۷۰">*</span> کاملا روشن و بی اشکال میشود. </p> <p>چون بحکم این آیه خدا میتواند عملی را با عملی دیگر معاوضه کند، هم چنان که میتواند یک عمل موجود را معدوم سازد، چنانچه خودش هم فرموده:  <span class="aya" rel="25_23" data-words="1-10">و قدمنا إلی ما عملوا من عمل فجعلناه هباء منثورا</span>، و بآنچه که عمل کرده‌اند می‌پردازیم، و آن را هیچ و پوچ می‌کنیم<span class="footnote" rel="2" title="سوره فرقان آیه ۲۳">*</span>، و نیز خودش فرموده:  <span class="aya" rel="47_9" data-words="7-8">فأحبط أعمالهم</span>، پس اعمالشان را بی اثر کرد<span class="footnote" rel="3" title="سوره محمد آیه ۹">*</span> و نیز همو فرموده <span class="aya" rel="4_31" data-words="1-9">إن تجتنبوا کبائر ما تنهون عنه، نکفر عنکم سیئاتکم</span>، اگر از گناهان کبیره اجتناب کنید، گناهان صغیره شما را محو می‌کنیم الخ<span class="footnote" rel="4" title="سوره نساء آیه ۳۱">*</span> و نیز فرموده:  <span class="aya" rel="4_48" data-words="1-14">إن الله لا یغفر أن یشرک به، و یغفر ما دون ذلک لمن یشاء</span>، خدا این گناه را نمی‌آمرزد که بوی شرک بورزند، و گناهان پائینتر از آن را از هر کس بخواهد می‌آمرزد<span class="footnote" rel="5" title="سوره نساء ۴۸">*</span> و این آیه بطور مسلم در غیر مورد ایمان و توبه است، برای اینکه ایمان و توبه شرک قبلی را هم جبران نموده، آن را مانند سایر گناهان مشمول آمرزش خدا می‌کند. </p> <p>و نیز همانطور که میتواند عملی را مبدل بعملی دیگر کند، میتواند عملی اندک را بسیار کند، هم چنان که خودش در این باره فرموده:  <span class="aya" rel="28_54" data-words="1-4">أولئک یؤتون أجرهم مرتین</span>، اینان اجرشان دو برابر داده میشود<span class="footnote" rel="6" title="سوره قصص ۵۴">*</span> و نیز فرموده:  <span class="aya" rel="6_160" data-words="1-6">من جاء بالحسنة، فله عشر أمثالها</span>، هر کس کار نیکی کند، ده برابر مثل آن را خواهد داشت<span class="footnote" rel="7" title="سوره انعام آیه ۱۶۰">*</span> و نیز همانطور که میتواند عملی را با عملی دیگر مبدل نموده، و نیز عملی اندک را بسیار کند، همچنین میتواند عملی را که معدوم بوده، موجود سازد، که در این باره فرموده:  <span class="aya" rel="52_21" data-words="1-22">و الذین آمنوا و اتبعتهم ذریتهم بإیمان، ألحقنا بهم ذریتهم، و ما ألتناهم من عملهم من شیء، کل امرئ بما کسب رهین</span>، کسانی که ایمان آوردند، و ذریه‌شان نیز از ایشان پیروی نموده، ایمان آوردند، ما ذریه‌شان را بایشان ملحق می‌کنیم، و ایشان را از هیچیک از اعمالی که کردند محروم و بی بهره نمی‌سازیم، که هر مردی در گرو عملی است که کرده<span class="footnote" rel="8" title="سوره طور آیه ۲۱">*</span> و این همان لحوق و الحاق است، و مثلا کسانی که عمل آباء نداشته‌اند، دارای عمل می‌کند، و سخن کوتاه اینکه خدا هر چه بخواهد میتواند انجام دهد، و هر حکمی که بخواهد میراند. </p> <p>                 <code class="page" rel="1,244"/> بله، این هم هست، که او هر چه را بکند بخاطر مصلحتی می‌کند که اقتضای آن را داشته باشد، و بخاطر علتی انجام میدهد، که بین او و عملش واسطه است، وقتی چنین است، چه مانعی دارد که یکی از آن مصلحت‌ها و یکی از آن علت‌ها شفاعت شافعانی چون انبیاء و اولیاء و بندگان مقرب او باشد، هیچ مانعی بذهن نمیرسد، و هیچ جزاف و ظلمی هم لازم نمی‌آید. </p> <p>از اینجا روشن شد که معنای شفاعت-البته منظور از آن شافعیت است-بر حسب حقیقت در حق خدای تعالی نیز صادق است، چون هر یک از صفات او واسطه بین او و بین خلق او، در افاضه جود، و بذل وجود هستند، پس در حقیقت شفیع علی الاطلاق او است، هم چنان که خودش بصراحت فرموده:  <span class="aya" rel="39_44" data-words="1-4">قل لله الشفاعة جمیعا</span>، بگو شفاعت همه‌اش از خداست<span class="footnote" rel="1" title="سوره زمر آیه ۴۴">*</span>، و نیز فرموده:  <span class="aya" rel="32_4" data-words="17-25">ما لکم من دونه من ولی و لا شفیع</span>، بگو شما بغیر خدا سرپرست و شفیعی ندارید<span class="footnote" rel="2" title="سوره سجده آیه ۴">*</span>، و باز فرموده:  <span class="aya" rel="6_51" data-words="10-17">لیس لهم من دونه ولی و لا شفیع</span>، ایشان بجز خدا شفیع و سرپرستی ندارند<span class="footnote" rel="3" title="سوره انعام آیه ۵۱">*</span>. </p> <p>و غیر خدای تعالی هر کس شفیع شود، و دارای این مقام بگردد، باذن او، و به تملیک او شده است، که البته این نیز هست، و با بیانات گذشته ما مسلم شد، که در درگاه خدا تا حدودی شفاعت بکار هست، و اشخاصی از گنه‌کاران را شفاعت می‌کنند، و اینکه گفتیم: تا حدودی، برای این بود که خاطر نشان سازیم شفاعت تا آن حدی که محذوری ناشایسته بساحت کبریایی خدائیش نیاورد، ثابت است و ممکن است این معنا را به بیانی روشن‌تر تقریب کرده گفت: ثواب و پاداش دادن به نیکوکار حقیقتی است که عقل آن را صحیح دانسته و حق بنده نیکوکار میداند، حقی که بگردن مولا ثابت شده هم چنان که عقاب و امساک کردن از رحمت به بنده مجرم را حقی برای مولی میداند، اما میان این دو حق از نظر عقل فرقی هست و آن این است که عقل ابطال حق غیر را صحیح نمیداند چون ظلم است و اما ابطال حق خویش و صرفنظر کردن از آن را قبیح نمی‌شمارد و بنا بر این عقل جائز میداند که مولایی بخاطر شفاعت شفیعی از عقاب بنده‌اش و یا امساک رحمت باو که حق خود مولا است، صرفنظر کند، و حقیقت شفاعت هم همین است. </p> <h3>2-اشکالهایی که در مسئله شفاعت بنظر می‌رسد، و پاسخ از آنها. </h3> <p> خواننده عزیز از مطالب گذشته این معنا را بدست آورد: که شفاعت از نظر قرآن تا حدی -نه بطور مطلق، و بی قید و شرط-ثابت است، و نمیتوان آن را بکلی انکار نمود، و بزودی نیز       <code class="page" rel="1,245"/> خواهد دید که کتاب و سنت هم بیش از این مقدار اجمالی را اثبات نمی‌کند، بلکه اگر از کتاب و سنت هم چشم‌پوشی کنیم، و در معنای خود این کلمه دقت کنیم، خواهیم دید که خود کلمه نیز باین معنا حکم می‌کند، برای اینکه همانطور که گفتیم، برگشت شفاعت بحسب معنا باین است که کسی واسطه در سببیت و تاثیر شود، و معنا ندارد که چیزی علی الاطلاق، و بدون هیچ قید و شرطی سببیت و تاثیر داشته باشد، خوب، وقتی خود سبب و تاثیر، قید و شرط دارد، واسطه آن نیز مقید بان قید و شرط نیز هست، همانطور که معنا ندارد چیزی که فی الجمله سبب دارد، بدون هیچ قیدی و شرطی سبب برای همه چیز شود، و یا مسببی مسبب برای هر نوع سبب بگردد، زیرا این حرف مستلزم بطلان سببیت است، که بضرورت و بداهت باطل است، همچنین معنا ندارد که واسطه‌ای که فی الجمله، و با قید و شرطهایی میتواند شفیع در بین یک سبب و یک مسبب شود، بدون هیچ قید و شرطی واسطه در میانه همه اسباب، و همه مسببات شود. </p> <p>اینجاست که امر بر منکرین شفاعت مشتبه شده، خیال کرده‌اند قائلین بشفاعت هیچ قیدی و شرطی برای آن قائل نیستند، و لذا اشکال‌هایی کرده‌اند، و با آن اشکالهای خود خواسته‌اند یک حقیقت قرآنی را بدون اینکه مورد دقت قرار داده، در مقام برآیند ببینند از کلام خدا چه استفاده میشود، باطل جلوه دهند، و اینک بعضی از آن اشکالها از نظر خواننده می‌گذرد. </p> <h3>اشکال اول‌ <span class="title" rel="2_47 2_48">مخالفت شفاعت با حکم اولی خداوند</span> </h3> <p> یکی از آن اشکالها اینست که بعد از آنکه خدای تعالی در کلام مجیدش برای مجرم در روز قیامت عقابهایی معین نموده، و برداشتن آن عقاب یا عدالتی از خداست، و یا ظلم است، اگر برداشتن آن عقابها عدالت باشد، پس تشریع آن حکمی که مخالفتش عقاب می‌آورد، در اصل، ظلم بوده، و ظلم لایق ساحت مقدس خدای تعالی نیست، و اگر برداشتن عقاب نامبرده ظلم است، چون تشریع حکمی که مخالفتش این عقاب را آورده بعدالت بوده، پس در خواست انبیاء یا هر شفیع دیگر درخواست ظلم خداست، و این درخواست جاهلانه است، و ساحت مقدس انبیاء از مثل آن منزه است. </p> <p>ما از این اشکال بدو جور پاسخ میدهیم، یکی نقضی، و یکی حلی، اما جواب نقضی این است که بایشان می‌گوییم: شما در باره اوامر امتحانی خدا چه می‌گویید؟ آیا رفع حکم امتحانی- مانند جلوگیری از کشته شدن اسماعیل در مرحله دوم و اثبات آن در مرحله اول-ماموریت ابراهیم بکشتن او-هر دو عدالت است؟ یا یکی ظلم و دیگری عدالت است؟ چاره‌ای جز این نیست که بگوئیم هر دو عدالت است، و حکمت در آن آزمایش و بیرون آوردن باطن و نیات درونی<code class="page" rel="1,246"/> مکلف، و یا بفعلیت رساندن استعدادهای او است، در مورد شفاعت هم می‌گوییم: ممکن است خدا مقدر کرده باشد که همه مردم با ایمان را نجات دهد، ولی در ظاهر احکامی مقرر کرده، و برای مخالفت آنها عقابهایی معین نموده، تا کفار بکفر خود هلاک گردند، و مؤمنان بوسیله اطاعت به درجات محسنین بالا روند، و گنه‌کاران بوسیله شفاعت بان نجاتی که گفتیم خدا برایشان مقدر کرده برسند، هر چند که نجات از بعضی انواع عذابها، یا بعضی افراد آن باشد، ولی نسبت به بعضی دیگر از عذابها، از قبیل حول و وحشت برزخ، و یا دلهره و فزع روز قیامت را بچشند، که در اینصورت هم آن حکمی که در اول مقرر کرد، بر طبق عدالت بوده، و هم برداشتن عقاب از کسانی که مخالفت کردند عدالت بوده است، این بود جواب نقضی از اشکال. </p> <p>و اما جواب حلی آن، این است که برداشته شدن عقاب بوسیله شفاعت، وقتی مغایر با حکم اولی خداست، و آن گاه آن سؤال پیش می‌آید که کدامیک عدل است، و کدام ظلم؟ که این بر طرف شدن عقاب بوسیله شفاعت، نقض حکم و ضد آن باشد، و یا نقض آثار و تبعات آن حکم باشد، آن تبعات و عقابی که خود خدا معین کرده، ولی خواننده عزیز توجه فرمود، که گفتیم: شفاعت نه نقض اصل حکم است، نه نقض آن عقوبتی که برای مخالفت آن حکم معین کرده‌اند، بلکه شفاعت نسبت بحکم و عقوبت نامبرده، حکومت دارد، یعنی مخالفت کننده و نافرمانی کننده را، از مصداق شمول عقاب بیرون می‌کند، و او را مصداق شمول رحمت، و یا صفتی دیگر از صفات خدای تعالی، از قبیل عفو، و مغفرت میسازد، که یکی از آن صفات احترام گذاشتن بشفیع و تعظیم او است. </p> <h3>اشکال دوم‌ <span class="title" rel="2_47 2_48">مخالفت شفاعت با سنت الهیه-نقض غرض-ترجیح بلا مرجح</span> </h3> <p> دومین اشکالی که بمسئله شفاعت کرده‌اند، اینست که سنت الهیه بر این جریان یافته، که هیچوقت افعال خود را در معرض تخلف و اختلاف قرار ندهد، و چون حکمی براند، آن حکم را بیک نسق و در همه مواردش اجراء کند، و استثنایی بان نزند، اسباب و مسبباتی هم که در عالم هست، بر طبق همین سنت جریان دارد، هم چنان که خدای تعالی فرموده:  <span class="aya" rel="15_41-43" data-words="2-21">هذا صراط علی مستقیم، إن عبادی لیس لک علیهم سلطان، إلا من اتبعک من الغاوین، و إن جهنم لموعدهم أجمعین</span>، این صراط من است، و بر من است که آن را مستقیم نگهدارم، بدرستی تو بر بندگان من سلطنتی نداری، مگر کسی که خود از گمراهان باشد، و با پای خود تو را پیروی کند، که جهنم میعادگاه همه آنان است<span class="footnote" rel="1" title="سوره حجر آیه ۴۳">*</span>، و نیز فرموده:  <span class="aya" rel="6_153" data-words="1-14">و أن هذا صراطی مستقیما، فاتبعوه، و لا تتبعوا السبل، فتفرق بکم عن سبیله</span>،   <code class="page" rel="1,247"/> و بدرستی اینست که صراط من، در حالی که مستقیم است، پس او را پیروی کنید، و دنبال هر راهی نروید، که شما را از راه خدا پراکنده می‌سازد<span class="footnote" rel="1" title="سوره انعام آیه ۱۵۳">*</span>، و نیز فرموده:  <span class="aya" rel="35_43" data-words="19-29">فلن تجد لسنت الله تبدیلا، و لن تجد لسنت الله تحویلا</span>، هرگز برای سنت خدا تبدیلی نخواهی یافت، و هرگز برای سنت خدا دگرگونی نخواهی یافت<span class="footnote" rel="2" title="سوره فاطر آیه ۴۳">*</span>. </p> <p>و مسئله شفاعت و پارتی بازی، این هم آهنگی و کلیت افعال، و سنت‌های خدای را بر هم می‌زند، چون عقاب نکردن همه مجرمین، و رفع عقاب از همه جرمهای آنان، نقض غرض می‌کند، و نقض غرض از خدا محال است، و نیز اینکار یک نوع بازی است، که قطعا با حکمت خدا نمیسازد، و اگر بخواهد شفاعت را در بعضی گنه‌کاران، آنهم در بعضی گناهان قبول کند، لازم می‌آید سنت و فعل خدا اختلاف و دو گونگی، و بلکه چند گونگی پیدا کند-که قرآن آن را نفی می‌کند. </p> <p>چون هیچ فرقی میان این مجرم و میان آن مجرم نیست، که شفاعت را از یکی بپذیرد، و از دیگری نپذیرد، و نیز هیچ فرقی میان جرم‌ها و گناهان نیست، همه نافرمانی خدا، و در بیرون شدن از زی بندگی مشترکند، آن وقت شفاعت را از یکی بپذیرد، و از دیگری نپذیرد، یا از بعضی گناهان بپذیرد، و از بعضی دیگر نپذیرد، ترجیح بدون جهت و محال است. </p> <p>این زندگی دنیا و اجتماعی ما است که شفاعت و امثال آن در آن جریان می‌یابد، چون اساس آن و پایه اعمالی که در آن صورت میدهیم، هوا و اوهامی است که گاهی در باره حق و باطل بیک جور حکم می‌کند و در حکمت و جهالت بیک جور جریان می‌یابد. </p> <p>در جواب از این اشکال می‌گوییم: درست است که صراط خدای تعالی مستقیم، و سنتش واحد است، و لکن این سنت واحد و غیر متخلف، قائم بر اصالت یک صفت از صفات خدای تعالی، مثلا صفت تشریع و حکم او نیست، تا در نتیجه هیچ حکمی از موردش، و هیچ جزا و کیفر حکمی از محلش تخلف نکند، و بهیچ وجه قابل تخلف نباشد، بلکه این سنت واحد، قائم است بر آنچه که مقتضای تمامی صفات او است، آن صفاتی که ارتباط باین سنت دارند،  هر چند که ما از درک صفات او عاجزیم. </p> <p>توضیح اینکه خدای سبحان واهب، و افاضه کننده تمامی عالم هستی، از حیاة، و موت، و رزق، و یا نعمت، و یا غیر آنست، و اینها اموری مختلف هستند، که ارتباطشان با خدای سبحان علی السواء و یکسان نیست، و بخاطر یک رابطه به تنهایی نیست، چون اگر اینطور بود، لازم     <code class="page" rel="1,248"/> می‌آمد که ارتباط و سببیت بکلی باطل شود، آری خدای تعالی هیچ مریضی را بدون اسباب ظاهری، و مصلحت مقتضی، شفا نمیدهد، و نیز برای اینکه خدایی است ممیت‌و منتقم و شدید البطش، او را شفا نمی‌بخشد، بلکه از این جهت که خدایی است رءوف و رحیم و منعم و شافی و معافی او را شفا میدهد. </p> <p>و یا اگر جباری ستمگر را هلاک می‌کند، اینطور نیست که بدون سبب هلاک کرده باشد، و نیز از این جهت نیست که رءوف و رحیم به آن ستمگر است، بلکه از این جهت او را هلاک می‌کند، که خدایی است منتقم، و شدید البطش، و قهار مثلا، و همچنین هر کاری که می‌کند بمقتضای یکی از اسماء و صفات مناسب آن می‌کند، و قرآن باین معنا ناطق است، هر حادث از حوادث عالم را بخاطر جهات وجودی خاصی که در آن هست، آن حادث را بخود نسبت میدهد، از جهت یک یا چند صفتی که مناسب با آن جهات وجودی حادث نامبرده است، و نوعی تلاؤم و ائتلاف و اقتضاء بین آن دو هست. </p> <p>و بعبارتی دیگر، هر امری از امور از جهت آن مصالحی و خیراتی که در آن هست مربوط بخدای تعالی میشود. </p> <p>حال که این معنا معلوم شد، خواننده متوجه گردید، که مستقیم بودن صراط، و تبدل نیافتن سنت او، و مختلف نگشتن فعل او، همه راجع است بآنچه که از فعل و انفعال و کسر و انکسارهای میان حکمت‌ها، و مصالح مربوط بمورد، حاصل میشود، نه نسبت به مقتضای یک مصلحت. </p> <p>اگر در حکمی که خدا جعل کرده، تنها مصلحت و علت جعل آن، مؤثر باشد، باید حکم او نسبت به نیکوکار و بدکار و مؤمن و کافر فرق نکند، و حال آنکه می‌بینیم فرق پیدا می‌کند، پس معلوم میشود غیر آن مصلحت اسباب بسیاری دیگر هست، که بسا میشود توافق و دست بدست هم دادن یک عده از آن اسباب و عوامل، چیزی را اقتضاء کند، که مخالف اقتضای عاملی دیگر باشد،  دقت بفرمائید. </p> <p>پس اگر شفاعتی واقع شود، و عذاب از کسی برداشته شود، هیچ اختلاف و اختلالی در سنت جاری خدا لازم نیامده، و هیچ انحرافی در صراط مستقیم او پدید نمی‌آید، برای اینکه گفتیم: شفاعت اثر یک عده از عوامل، از قبیل رحمت، و مغفرت، و حکم، و قضاء، و رعایت حق هر صاحب حق، و فصل القضاء است. </p> <h3>اشکال سوم‌ <span class="title" rel="2_47 2_48">شفاعت مستلزم دگرگونی در علم و اراده خدا که محال است می‌باشد</span> </h3> <p> سومین اشکالی که بمسئله شفاعت شده، این است که شفاعتی که در بین مردم معروف است، <code class="page" rel="1,249"/> این است که شافع مولا را وادار کند بر اینکه بر خلاف آنچه خودش در اول اراده کرده، و بدان حکم نموده کاری را صورت دهد، و یا کاری را ترک کند، و چنین شفاعتی صورت نمی‌گیرد، مگر آنکه مولا بخاطر شفیع از اراده خود دست برداشته، آن را نسخ کند. </p> <p>و مولای عادل هرگز چنین کاری نمیکند، و حاکم عادل هرگز دچار اینگونه تزلزل نمیشود، مگر آنکه اطلاعات تازه‌تری پیدا کند، و بفهمد که اراده و حکم اولش خطا بوده، آن گاه بر خلاف حکم اولش حکمی کند، و یا بر خلاف رویه اولش روشی پیش بگیرد. </p> <p>بلکه اگر حاکمی مستبد و ظالم باشد، او شفاعت افراد مقرب درگاه خود را می‌پذیرد، چون دل بدست آوردن از شفیع در نظر او مهم‌تر از رعایت عدالت است، و لذا با علم به اینکه قبول شفاعت او ظلم است، و عدالت در خلاف آنست، مع ذلک عدالت را زیر پا می‌گذارد، و شفاعت او را می‌پذیرد، و از آنجایی که هم خطای حکم، و هم ترجیح ظلم بر عدالت، از خدای تعالی محال است، بخاطر اینکه اراده خدا بر طبق علم است، و علم او ازلی و لا یتغیر است، لذا قبول شفاعت هم از او محال است. </p> <p>جواب این اشکال این است که قبول شفاعت از خدای تعالی نه از باب تغیر اراده او است، و نه از باب خطا و دگرگونی حکم سابق او، بلکه از باب دگرگونی در مراد و معلوم اوست، توضیح اینکه خدای سبحان میداند که مثلا فلان انسان بزودی حالات مختلفی بخود می‌گیرد، در فلان زمان حالی دارد، چون اسباب و شرائطی دست بدست هم میدهند، و در او آن حال را پدید می‌آورند، خدا هم در آن حال در باره او اراده‌ای می‌کند، سپس در زمانی دیگر حال دیگری بر خلاف حال اول بخود می‌گیرد، چون اسباب و شرائط دیگری پیش می‌آید، لذا خدا هم، در حال دوم اراده‌ای دیگر در باره او می‌کند،  <span class="aya" rel="55_29" data-words="7-11">کل یوم هو فی شأن</span>، خدا در هر روزی شانی و کاری دارد<span class="footnote" rel="1" title="سوره الرحمن آیه ۲۹">*</span>، هم چنان که خودش فرموده:  <span class="aya" rel="13_39" data-words="1-10">یمحوا الله ما یشاء و یثبت، و عنده أم الکتاب</span>، هر چه را بخواهد محو، و هر چه را بخواهد اثبات می‌کند، و نزد او است ام الکتاب،<span class="footnote" rel="2" title="سوره رعد آیه ۳۹">*</span> و نیز فرموده:  <span class="aya" rel="5_64" data-words="13-18">بل یداه مبسوطتان، ینفق کیف یشاء</span>، بلکه دستهای او باز است، هر جور بخواهد انفاق می‌کند<span class="footnote" rel="3" title="سوره مائده آیه ۶۴">*</span>. </p> <p>مثالی که مطلب را روشن‌تر سازد، این است که ما میدانیم که هوا بزودی تاریک میشود، و دیگر چشم ما جایی را نمی‌بیند، با اینکه احتیاج بدیدن داریم، و این را میدانیم که دنبال این تاریکی دو باره آفتاب طلوع می‌کند، و هوا روشن میشود، لا جرم اراده ما تعلق می‌گیرد، به اینکه هنگام روی آوردن شب، چراغ را روشن کنیم، و بعد از تمام شدن شب آن را خاموش سازیم، آیا در این مثل،       <code class="page" rel="1,250"/> علم و اراده ما دگرگونه شده؟ نه، پس دگرگونگی از معلوم و مراد ما است، این شب است که بعد از طلوع خورشید از علم و اراده ما تخلف کرده، و این روز است که باز از علم و اراده ما تخلف یافته، و بنا نیست که هر معلومی بر هر علمی و هر اراده‌ای بر هر مرادی منطبق شود. </p> <p>بله آن تغیر علم و اراده که از خدای تعالی محال است، این است که با بقای معلوم و مراد، بر حالی که داشتند، علم و اراده او بر آنها منطبق نگردد، که از آن تعبیر به خطا و فسخ می‌کنیم، هم چنان که در خود ما انسانها بسیار پیش می‌آید، که معلوم و مراد ما بهمان حال اول خود باقی است، ولی علم و اراده ما تغییر می‌کند، مثل اینکه شبحی را از دور می‌بینیم، و حکم می‌کنیم که انسانی است دارد می‌آید، ولی چون نزدیک میشود، می‌بینیم که اسب است، و این اسب از همان اول اسب بود، ولی علم ما به اینکه انسان است دگرگون شد، و یا تصمیم می‌گیریم کاری را که دارای مصلحت تشخیص داده‌ایم انجام دهیم، بعدا معلوم میشود که مصلحت بر خلاف آنست، لا جرم فسخ عزیمت نموده، اراده خود را عوض می‌کنیم. </p> <p>اینگونه دگرگونی در علم و اراده، از خدای تعالی محال است، و همانطور که توجه فرمودید مسئله شفاعت و برداشتن عقاب بخاطر آن، از این قبیل نیست. </p> <h3>اشکال چهارم‌ <span class="title" rel="2_47 2_48">اشکال چهارم: وعده شفاعت دادن باعث جرأت مردم بر معصیت می‌شود</span> </h3> <p> اینکه وعده شفاعت به بندگان دادن، و تبلیغ انبیاء این وعده را بانان، باعث جرأت مردم بر معصیت، و واداری آنان بر هتک حرمت محرمات خدایی است، و این با یگانه غرض دین، که همان شوق بندگان بسوی بندگی و اطاعت است، منافات دارد، بناچار آنچه از آیات قرآن و روایات در باره شفاعت وارد شده، باید بمعنایی تاویل شود، تا مزاحم با این اصل بدیهی نشود. </p> <p>جواب از این اشکال را بدو نحو میدهیم، یکی نقضی و یکی حلی، اما جواب نقضی، اینکه شما در باره آیاتی که وعده مغفرت میدهد چه می‌گوئید؟ عین آن اشکال در این آیات نیز وارد است، چون این آیات نیز مردم را بارتکاب گناه جری می‌کند، مخصوصا با در نظر گرفتن اینکه مغفرت واسعه رحمت خدا را شامل تمامی گناهان سوای شرک میسازد، مانند آیه <span class="aya" rel="4_48" data-words="1-14">إن الله لا یغفر أن یشرک به، و یغفر ما دون ذلک لمن یشاء</span>، خدا این گناه را نمی‌آمرزد که بوی شرک بورزند، ولی پائین‌تر از شرک را از هر کس بخواهد می‌آمرزد،<span class="footnote" rel="1" title="سوره نساء آیه ۴۸">*</span> و این آیه بطوری که در سابق هم گفتیم مربوط بغیر مورد توبه است، چون اگر در باره مورد توبه بود استثناء شرک صحیح نبود، چون توبه از شرک هم   <code class="page" rel="1,251"/> پذیرفته است. </p> <p>و اما جواب حلی، اینکه وعده شفاعت و تبلیغ آن بوسیله انبیاء، وقتی مستلزم جرئت و جسارت مردم میشود، و آنان را بمعصیت و تمرد وا میدارد، که اولا مجرم را و صفات او را معین کرده باشد، و یا حد اقل گناه را معین نموده، فرموده باشد که چه گناهی با شفاعت بخشوده میشود، و طوری معین کرده باشد که کاملا مشخص شود، و آیات شفاعت اینطور نیست، اولا خیلی کوتاه و سر بسته است، و در ثانی شفاعت را مشروط بشرطی کرده، که ممکن است آن شرط حاصل نشود، و آن مشیت خدا است. </p> <p>و ثانیا شفاعت در تمامی انواع عذابها، و در همه اوقات مؤثر باشد، به اینکه بکلی گناه را ریشه کن کند. </p> <p>مثلا اگر گفته باشند: که فلان طائفه از مردم، و یا همه مردم، در برابر هیچیک از گناهان عقاب نمیشوند، و ابدا از آنها مؤاخذه نمی‌گردند، و یا گفته باشند: فلان گناه معین عذاب ندارد، و برای همیشه عذاب ندارد، البته این گفتار بازی کردن با احکام و تکالیف متوجه بمکلفین بود. </p> <p>و اما اگر بطور مبهم و سر بسته مطلب را افاده کنند، بطوری که واجد آن دو شرط بالا نباشد، یعنی معین نکنند که شفاعت در چگونه گناهانی، و در حق چه گنه‌کارانی مؤثر است، و دیگر اینکه عقابی که با شفاعت برداشته میشود، آیا همه عقوبتها و در همه اوقات و احوال است، یا در بعضی اوقات و بعضی گناهان؟. </p> <p>در چنین صورتی، هیچ گنه‌کاری خاطر جمع از این نیست که شفاعت شامل حالش بشود، در نتیجه جری بگناه و هتک محارم الهی نمیشود، بلکه تنها اثری که وعده شفاعت در افراد دارد، این است که قریحه امید را در او زنده نگه دارد، و چون گناهان و جرائم خود را می‌بیند و می‌شمارد، یکباره دچار نومیدی و یاس از رحمت خدا نگردد. </p> <p>علاوه بر اینکه در آیه: <span class="aya" rel="4_31" data-words="1-9">إن تجتنبوا کبائر ما تنهون عنه، نکفر عنکم سیئاتکم</span><span class="footnote" rel="1" title="سوره نساء آیه ۳۱">*</span>، می‌فرماید: اگر از گناهان کبیره اجتناب کنید، ما گناهان صغیره شما را می‌بخشیم، وقتی چنین کلامی از خدا، و چنین وعده‌ای از او صحیح باشد، چرا صحیح نباشد که بفرماید: اگر ایمان خود را حفظ کنید، بطوری که در روز لقاء با من، با ایمان سالم نزدم آئید، من شفاعت شافعان را از شما می‌پذیرم؟ چون همه حرفها بر سر حفظ ایمان است گناهان هم که حرام شده‌اند، چون ایمان را ضعیف و قلب را قساوت میدهند، و سرانجام آدمی را بشرک می‌کشانند، که در این باره فرموده:   <code class="page" rel="1,252"/> <span class="aya" rel="7_99" data-words="5-11">فلا یأمن مکر الله إلا القوم الخاسرون</span>، از مکر خدا ایمن نمی‌شوند مگر مردم زیانکار<span class="footnote" rel="1" title="سوره اعراف آیه ۹۹">*</span> و نیز فرموده:  <span class="aya" rel="83_14" data-words="1-8">کلا بل ران علی قلوبهم ما کانوا یکسبون</span>، نه، واقع قضیه، این است که گناهانی که کرده‌اند، در دلهاشان اثر نهاده، و دلها را قساوت بخشیده<span class="footnote" rel="2" title="سوره مطففین آیه ۱۴">*</span> و نیز فرموده:  <span class="aya" rel="30_10" data-words="1-10">ثم کان عاقبة الذین أساؤا السوای، أن کذبوا بآیات الله</span>، سپس عاقبت کسانی که مرتکب زشتی‌ها میشدند، این شد که آیات خدا را تکذیب کنند<span class="footnote" rel="3" title="سوره روم آیه ۱۰">*</span> و چه بسا این وعده شفاعت، بنده خدای را وادار کند به اینکه بکلی دست از گناهان بردارد، و براه راست هدایت شود، و از نیکوکاران گشته، اصلا محتاج بشفاعت باین معنا نشود، و این خود از بزرگ‌ترین فوائد شفاعت است. </p> <p>این در صورتی بود که گفتیم: که گنه‌کار را معین کند، و نه گناه را، و همچنین اگر گنه‌کار مشمول شفاعت را معین بکند، و یا گناه قابل شفاعت را معین بکند، ولی باز این استخوان را لای زخم بگذارد، که این شفاعت از بعضی درجات عذاب، و یا در بعضی اوقات فائده دارد، در اینصورت نیز شفاعت باعث جرأت و جسارت مجرمین نمیشود، چون باز جای این دلهره هست، که ممکن است تمامی عذابهای این گناهی که میخواهم مرتکب شوم، مشمول شفاعت نشود. </p> <p>و قرآن کریم در باره خصوص مجرمین، و خصوص گناهان قابل شفاعت، اصلا حرفی نزده و نیز در رفع عقاب هیچ سخنی نگفته، بجز اینکه فرموده: به بعضی اجازه شفاعت میدهیم، و شفاعت بعضی را می‌پذیریم، که توضیحش بزودی خواهد آمد، انشاء اللَّه تعالی، پس اصلا اشکالی بشفاعت قرآن وارد نیست. </p> <h3>اشکال پنجم‌ <span class="title" rel="2_47 2_48">اشکال پنجم: هیچیک از عقل و کتاب و سنت دلالت بر شفاعت نمی‌کنند</span> </h3> <p> اینکه مسئله شفاعت مانند هر مسئله اعتقادی دیگر، باید بدلالت یکی از ادله سه‌گانه عقل و کتاب و سنت اثبات شود، اما عقل خود آدمی، یا اصلا اجازه شفاعت و پارتی بازی را نمیدهد، و یا اگر هم بدهد، تنها میگوید: چنین چیزی ممکن است، ولی دیگر نمیگوید که چنین چیزی واقع هم شده. </p> <p>و اما کتاب، یعنی آیات قرآن؟ آنچه از آیات قرآن متعرض مسئله شفاعت شده، هیچ دلالتی ندارد بر اینکه چنین چیزی واقع هم میشود، چون در این مسئله آیاتی هست که بطور کلی شفاعت را انکار می‌کند، مانند آیه:  <span class="aya" rel="2_254" data-words="13-21">لا بیع فیه و لا خلة و لا شفاعة</span>، نه خرید و فروشی در روز قیامت هست، نه دوستی، و نه شفاعت<span class="footnote" rel="4" title="سوره بقره آیه ۲۵۵">*</span> و آیاتی دیگر هست که منفعت شفاعت را نفی می‌کند، مانند آیه         <code class="page" rel="1,253"/> <span class="aya" rel="74_48" data-words="1-4">فما تنفعهم شفاعة الشافعین</span>، پس شفاعت شافعان سودی بایشان نمی‌بخشد،<span class="footnote" rel="1" title="سوره مدثر آیه ۴۸">*</span> و آیاتی دیگر هست که آن را مشروط باذن خدا می‌کند، مانند آیه‌ <span class="aya" rel="10_3" data-words="21-24">إلا من بعد إذنه</span><span class="footnote" rel="2" title="سوره یونس آیه ۳">*</span>، و آیه‌ <span class="aya" rel="21_28" data-words="11-13">إلا لمن ارتضی</span><span class="footnote" rel="3" title="سوره انبیاء آیه ۲۸">*</span>، و مثل این استثناءها، یعنی استثناء بخواست و مشیت و اذن خدا، تا آنجا که از قرآن کریم و اسلوب کلامی آن معهود است، برای افاده نفی قطعی است، میخواهد بفرماید: اصلا شفاعتی نیست، چون هر چه هست اذن و مشیت خدای سبحان است، مانند آیه <span class="aya" rel="87_6-7" data-words="1-7">سنقرئک فلا تنسی، إلا ما شاء الله</span>، بزودی بخواندنت در می‌آوریم، پس فراموش نخواهی کرد، مگر آنچه را خدا بخواهد<span class="footnote" rel="4" title="سوره اعلی آیه ۷">*</span> یعنی هیچ فراموش نمی‌کنی، و آیه <span class="aya" rel="11_107" data-words="1-11">خالدین فیها ما دامت السماوات و الأرض إلا ما شاء ربک</span>، جاودانه در آن هستند، ما دام که آسمان و زمین برقرارند، مگر آنچه پروردگارت بخواهد<span class="footnote" rel="5" title="سوره هود آیه ۱۰۷">*</span> پس در قرآن کریم هیچ آیه‌ای که بطور قطع و صریح دلالت کند بر وقوع شفاعت نداریم. </p> <p>و اما سنت. در روایات هم آنچه در باره خصوصیات شفاعت وارد شده، قابل اعتماد نیست، و آن مقدار هم که قابل اعتماد است به بیش از آنچه در قرآن دیدیم دلالت ندارد، پس نه عقل بر آن دلالت دارد، و نه کتاب، و نه سنت. </p> <p>جواب از این اشکال این است که اما کتاب و آیاتی که در آن شفاعت را نفی می‌کند، وضعش را بیان کردیم، و خواننده گرامی متوجه شد که آن آیات، شفاعت را بکلی انکار نمی‌کند، بلکه شفاعت بدون اذن و ارتضای خدا را انکار می‌کند، و اما آن آیاتی که منفعت شفاعت را انکار می‌کرد، بر خلاف آنچه اشکال کننده فهمیده، می‌گوییم: اتفاقا آن آیات، شفاعت را اثبات می‌کند، نه نفی، برای اینکه آیات سوره مدثر انتفاع طائفه معینی از مجرمین را از شفاعت نفی می‌کند، نه انتفاع تمامی طوائف را. </p> <p>و علاوه بر آن کلمه شفاعت بکلمه شافعین اضافه شده، و فرموده شفاعت شافعین سودی بایشان نمیدهد، و نفرموده:  و لا تنفعهم الشفاعة، آخر فرق است بین اینکه کسی بگوید فلا تنفعهم الشفاعة، و بین اینکه بگوید: <span class="aya" rel="74_48" data-words="1-4">فما تنفعهم شفاعة الشافعین</span>، برای اینکه مصدر وقتی اضافه شد، بر وقوع فعل در خارج دلالت می‌کند، و می‌فهماند که این فعل در خارج واقع شده، بخلاف صورت اول، و بر این معنا شیخ عبد القاهر در کتاب دلائل الاعجاز تصریح کرده، پس جمله‌ <span class="aya" rel="74_48" data-words="3-4">شفاعة الشافعین</span> دلالت دارد بر اینکه بطور اجمال در قیامت شفاعتی واقع خواهد شد، ولی این طائفه از آن بهره نمی‌برند. </p> <p>           <code class="page" rel="1,254"/> از این هم که بگذریم جمع آوردن شافع، در جمله‌ <span class="aya" rel="74_48" data-words="3-4">شفاعة الشافعین</span> نیز دلالت دارد بر اینکه شفاعتی خواهد بود، هم چنان که جمله:  <span class="aya" rel="7_83" data-words="6-8">کانت من الغابرین</span>، از باقی ماندگان بود، دلالت دارد بر اینکه کسانی در عذاب باقی ماندند، و جمله‌ <span class="aya" rel="2_34" data-words="13-16">و کان من الکافرین</span> و جمله‌ <span class="aya" rel="7_175" data-words="12-14">فکان من الغاوین</span>، و جمله‌ <span class="aya" rel="2_124" data-words="18-21">لا ینال عهدی الظالمین</span>، و امثال اینها دلالت بر این معنا دارد، و گر نه تعبیر به صیغه جمع که میدانیم معنایی زائد بر معنای مفرد دارد، لغو می‌بود، پس جمله <span class="aya" rel="74_48" data-words="1-4">فما تنفعهم شفاعة الشافعین</span>، از آیاتی است که شفاعت را اثبات می‌کند، نه نفی. </p> <p>و اما آیاتی که شفاعت را مقید باذن و ارتضاء خدا می‌کند، مانند جمله الا باذنه، و جمله <span class="aya" rel="10_3" data-words="21-24">إلا من بعد إذنه</span>، دلالتش بر اینکه چنین چیزی واقع میشود، قابل انکار نیست، چون عارف باسلوب‌های کلام میداند، که مصدر وقتی اضافه شد، دلالت بر وقوع می‌کند، و همچنین اینکه گفته‌اند: جمله الا باذنه و جمله‌ <span class="aya" rel="21_28" data-words="11-13">إلا لمن ارتضی</span> بیک معنا است، و هر دو بمعنای مگر آنکه خدا بخواهد است، اشتباه است، و نباید بان اعتناء کرد. </p> <p>علاوه بر اینکه استثناءهایی که در مورد شفاعت شده، بیک عبارت نیست، بلکه بوجوه مختلفی تعبیر شده، یکی فرموده:  الا باذنه، و یک جا الا من بعد اذنه یک جا،  الا لمن ارتضی، یک جا <span class="aya" rel="43_86" data-words="9-15">إلا من شهد بالحق و هم یعلمون</span>، و امثال اینها، و گیرم که اذن و ارتضاء بیک معنا باشد، و آن یک معنا عبارت باشد از مشیت خواست خدا، آیا این حرف را در آیه: <span class="aya" rel="43_86" data-words="9-15">إلا من شهد بالحق و هم یعلمون</span> نیز میتوان زد؟ و آیا میتوان گفت:  مگر کسی که بحق شهادت دهد و با علم باشد، بمعنای  مگر باذن خداست ؟ ! و وقتی چنین چیزی را ممکن نباشد بگوئیم، پس آیا مراد باین جمله صرف سهل‌انگاری در بیان است؟ آنهم از خدای تعالی؟ با اینکه چنین نسبتی را بمردم کوچه و محله نمیتوان داد، آیا میتوان بقرآن کریم و کلام بلیغ خدا نسبت داد؟ قرآنی که بلیغ‌تر از آن در همه عالم کلامی نیست. ! پس حق اینست که آیات قرآنی شفاعت را اثبات می‌کند، چیزی که هست همانطور که گفتیم بطور اجمال اثبات می‌کند، نه مطلق، و اما سنت دلالت آن نیز مانند دلالت قرآن است، که انشاء اللَّه روایاتش را خواهید دید. </p> <h3>اشکال ششم‌ <span class="title" rel="2_47 2_48">قرآن کریم دلالت صریح بر رفع عقاب بوسیله شفاعت ندارد</span> </h3> <p> اینک آیات قرآن کریم دلالت صریح ندارد بر اینکه شفاعت، عقابی را که روز قیامت و بعد از ثبوت جرم بر مجرمین ثابت شده برمیدارد، بلکه تنها این مقدار را ثابت می‌کند، که انبیاء جنبه شفاعت و واسطگی را دارند، و مراد بواسطگی انبیاء، این است که این حضرات بدان جهت که<code class="page" rel="1,255"/> پیغمبرند، بین مردم و بین پروردگارشان واسطه میشوند، احکام الهی را بوسیله وحی می‌گیرند، و در مردم تبلیغ می‌کنند، و مردم را بسوی پروردگارشان هدایت می‌کنند، و این مقدار دخالت که انبیاء در سرنوشت مردم دارند، مانند بذری است که بتدریج سبز شود، و نمو نماید، و منشا قضا و قدرها، و اوصاف و احوالی بشود، پس انبیاء ع شفیعان مؤمنین‌اند، چون در رشد و نمو و هدایت و برخورداری آنان از سعادت دنیا و آخرت دخالت دارند، این است معنای شفاعت. </p> <p>جواب این اشکال این است که ما نیز در معنای از شفاعت که شما بیان کردید حرفی نداریم، لکن این یکی از مصادیق شفاعت است، نه اینکه معنایش منحصر بدان باشد، که در سابق بیان معانی شفاعت گذشت، دلیل بر اینکه معنای شفاعت منحصر در آن نیست، علاوه بر بیان گذشته، یکی آیه‌ <span class="aya" rel="4_48" data-words="1-14">إن الله لا یغفر أن یشرک به، و یغفر ما دون ذلک لمن یشاء</span><span class="footnote" rel="1" title="سوره نساء آیه ۴۸">*</span> است، که ترجمه‌اش گذشت، و در بیانش گفتیم: این آیه در غیر مورد ایمان و توبه است، در حالی که اشکال کننده با بیان خود شفاعت را منحصر در دخالت انبیاء از مسیر دعوت بایمان و توبه کرد، و آیه نامبرده این انحصار را قبول ندارد، می‌فرماید: مغفرت از غیر مسیر ایمان و توبه نیز هست. </p> <h3>اشکال هفتم‌ <span class="title" rel="2_47 2_48">آیات مربوط به شفاعت از متشابهات‌اند و باید مسکوت گذاشته شوند</span> </h3> <p> اینکه اگر راه سعادت بشری را با راهنمایی عقل قدم بقدم طی کنیم، هرگز بچیزی بنام شفاعت و دخالت آن در سعادت بشر برنمیخوریم، و آیات قرآنی اگر بطور صریح آن را اثبات می‌کرد، چاره‌ای نداشتیم جز اینکه آن را بر خلاف داوری عقل خود، و بعنوان تعبد بپذیریم، اما خوشبختانه آیات قرآنی مربوط بشفاعت، صریح در اثبات آن نیستند، یکی بکلی آن را نفی می‌کند، و جایی دیگر اثبات مینماید، یک جا مقید می‌آورد، جایی دیگر مطلق ذکر می‌کند، و چون چنین است، پس هم بمقتضای دلالت عقل خودمان، و هم بمقتضای ادب دینی، جا دارد آیات نامبرده را که از متشابهات قرآن است، مسکوت گذاشته، علم آنها را بخدای تعالی ارجاع دهیم، و بگوئیم ما در این باره چیزی نمی‌فهمیم. </p> <p>جواب این اشکال هم این است که آیات متشابه وقتی ارجاع داده شد بآیات محکم، خودش نیز محکم میشود، و این ارجاع چیزی نیست که از ما بر نیاید، و نتوانیم از محکمات قرآن توضیح آن را بخواهیم، هم چنان که در تفسیر آیه‌ای که‌آیات قرآن را بدو دسته محکم و متشابه تقسیم می‌کند، یعنی آیه هفتم از سوره آل عمران، بحث مفصل این حقیقت خواهد آمد انشاء اللَّه تعالی. </p> <h3>3-شفاعت در باره چه کسانی جریان می‌یابد؟ </h3> <p> خواننده گرامی از بیانی که تا کنون در باره این مسئله ملاحظه فرمود، فهمید، که تعیین اشخاصی که در باره‌شان شفاعت میشود، آن طور که باید با تربیت دینی سازگاری ندارد، و تربیت دینی اقتضاء میکند که آن را بطور مبهم بیان کنند، هم چنان که قرآن کریم نیز آن را مبهم گذاشته، می‌فرماید:  <span class="aya" rel="74_38-48" data-words="1-44">کل نفس بما کسبت رهینة، إلا أصحاب الیمین، فی جنات یتساءلون، عن المجرمین، ما سلککم فی سقر؟، قالوا: لم نک من المصلین، و لم نک نطعم المسکین، و کنا نخوض مع الخائضین، و کنا نکذب بیوم الدین، حتی أتانا الیقین، فما تنفعهم شفاعة الشافعین</span>، هر کسی گروگان کرده خویش است، مگر اصحاب یمین، که در بهشتها قرار دارند، و از یکدیگر سراغ مجرمین را گرفته، می‌پرسند: چرا دوزخی شدید؟ میگویند: ما از نمازگزاران نبودیم، و بمسکینان طعام نمیخوراندیم، و همیشه با جستجوگران در جستجو بودیم، و روز قیامت را تکذیب می‌کردیم، تا وقتی که یقین بر ایمان حاصل شد، در آن هنگام است که دیگر شفاعت شافعان سودی برای آنان ندارد<span class="footnote" rel="1" title="سوره مدثر آیات ۳۸-۴۸">*</span>. </p> <p>در این آیه می‌فرماید: در روز قیامت هر کسی مرهون گناهانی است که کرده، و بخاطر خطایایی که از پیش مرتکب شده، بازداشت میشود، مگر اصحاب یمین، که از این گرو آزاد شده‌اند، و در بهشت مستقر گشته‌اند، آن گاه میفرماید: این طائفه در عین اینکه در بهشتند، مجرمین را که در آن حال در گرو اعمال خویشند، می‌بینند، و از ایشان در آن هنگام که در دوزخند می‌پرسند، و ایشان بان علت‌ها که ایشان را دوزخی کرده اشاره می‌کنند، و چند صفت از آن را می‌شمارند، آن گاه از این بیان این نتیجه را می‌گیرد که شفاعت شافعان بدرد آنان نخورد. </p> <p>و مقتضای این بیان این است که اصحاب یمین دارای آن صفات نباشند یعنی آن صفاتی که در دوزخیان مانع شمول شفاعت بانها شد، نداشته باشند، و وقتی آن موانع در کارشان نبود، قهرا شفاعت شامل حالشان میشود، و وقتی مانند آن دسته در گرو نباشند، لا بد از گرو در آمده‌اند، و دیگر مرهون گناهان و جرائم نیستند، پس معلوم میشود: که بهشتیان نیز گناه داشته‌اند، چیزی که هست شفاعت شافعان ایشان را از رهن گناهان آزاد کرده است. </p> <p>آری در آیات قرآنی اصحاب یمین را بکسانی تفسیر کرده که اوصاف نامبرده در دوزخیان را ندارند، توضیح اینکه: آیات سوره واقعه و سوره مدثر، که بشهادت آیات آن در مکه و در آغاز بعثت نازل شده، و میدانیم که در آن ایام هنوز نماز و زکاة بان کیفیت که بعدها در اسلام واجب شد، واجب نشده بود. </p> <p>   <code class="page" rel="1,257"/> مع ذلک اهل دوزخ را بکسانی تفسیر می‌کند که نمازخوان نبوده‌اند، پس معلوم میشود مراد بنماز در آیه 38-48 از سوره مدثر، توجه بخدا با خضوع بندگی است، و مراد با طعام مسکین هم، مطلق انفاق بر محتاجان بخاطر رضای خداست، نه اینکه مراد بنماز و زکاة، نماز و زکاة معمول در شریعت اسلام باشد. </p> <p>و منظور از جستجوی با جستجوگران، فرو رفتن در بازی‌گریهای زندگی، و زخارف فریبنده دنیایی است، که آدمی را از روی آوردن‌بسوی آخرت باز میدارد، و نمی‌گذارد بیاد روز حساب و روز قیامتش بیفتد، و یا منظور از آن فرو رفتن در طعن و خرده‌گیری در آیات خدا است، آیاتی که در طبع سلیم باعث یادآوری روز حساب میشود، از آن بشارت و انذار میدهد. </p> <p>پس اهل دوزخ بخاطر داشتن این چهار صفت، یعنی ترک نماز برای خدا، و ترک انفاق در راه خدا، و فرورفتگی در بازیچه دنیا، و تکذیب روز حساب، دوزخی شده‌اند، و این چهار صفت اموری هستند که ارکان دین را منهدم میسازند، و بر عکس داشتن ضد آن صفات، دین خدا را بپا میدارد، چون دین عبارتست از اقتداری به هادیانی که خود معصوم و طاهر باشند، و این نمیشود، مگر به اینکه از دلبندی بزمین و زیورهای فریبنده آن دوری کنند، و بسوی دیدار خدا روی آورند، که اگر این دو صفت محقق شود، هم از خوض با خائضین اجتناب شده، و هم از تکذیب یوم الدین. </p> <p>و لازمه این دو صفت توجه بسوی خدا است به عبودیت، و سعی در رفع حوائج جامعه، که بعبارتی دیگر میتوان از اولی بنماز تعبیر کرد، و از دومی بانفاق در راه خدا، پس قوام دین از دو جهت علم و عمل باین چهار صفت است، و این چهار صفت بقیه ارکان دین را هم در پی دارد، چون مثلا کسی که یکتاپرست نیست، و یا نبوت را منکر است، ممکن نیست دارای این چهار صفت بشود،  دقت فرمائید. </p> <p>پس اصحاب یمین عبارت شدند از کسانی که از شفاعت بهره‌مند میشوند، کسانی که از نظر دین و اعتقادات مرضی خدا هستند، حال چه اینکه اعمالشان مرضی بوده باشد، و اصلا محتاج بشفاعت در قیامت نباشند، و چه اینکه اینطور نباشند، علی ای حال آن کسانی که از شفاعت شدن منظور هستند اینهایند. </p> <p>پس معلوم شد که شفاعت وسیله نجات گناه‌کاران از اصحاب یمین است، هم چنان که قرآن کریم هم فرموده:  <span class="aya" rel="4_31" data-words="1-9">إن تجتنبوا کبائر ما تنهون عنه، نکفر عنکم سیئاتکم</span>، اگر از گناهان کبیره اجتناب کنید، گناهان دیگرتان را جبران می‌کنیم<span class="footnote" rel="1" title="سوره نساء آیه ۳۱">*</span> و بطور مسلم منظور از این آیه این است که گناهان   <code class="page" rel="1,258"/> صغیره را خدا می‌آمرزد، و احتیاجی بشفاعت ندارد، پس مورد شفاعت، آن عده، از اصحاب یمینند، که گناهانی کبیره از آنان تا روز قیامت باقی مانده، و بوسیله توبه و یا اعمال حسنه دیگر از بین نرفته، پس معلوم میشود شفاعت، مربوط باهل کبائر از اصحاب یمین است، هم چنان که رسول خدا ص فرموده:  تنها شفاعتم مربوط باهل کبائر از امتم است، و اما نیکوکاران هیچ ناراحتی در پیش ندارند. </p> <p>و از جهتی دیگر، اگر نیکوکاران را اصحاب یمین خوانده‌اند، در مقابل بدکارانند که اصحاب شمال دست چپی‌ها نامیده شده‌اند، و چه بسا طائفه اول اصحاب میمنه، و طائفه دوم اصحاب مشئمه هم خوانده شده‌اند، و این الفاظ از اصطلاحات قرآن کریم است، و از اینجا گرفته شده که در روز قیامت نامه بعضی را بدست راستشان میدهند و نامه بعضی دیگر را بدست چپشان. </p> <p>هم چنان که قرآن کریم در این باره می‌فرماید:  <span class="aya" rel="17_71-72" data-words="1-29">یوم ندعوا کل أناس بإمامهم، فمن أوتی کتابه بیمینه، فأولئک یقرؤن کتابهم، و لا یظلمون فتیلا، و من کان فی هذه أعمی، فهو فی الآخرة أعمی، و أضل سبیلا</span>، روزی که هر جمعیتی را بنام امامشان میخوانیم، پس کسانی که نامه‌شان بدست راستشان داده شود، نامه خویش میخوانند، و می‌بینند که حتی بقدر فتیلی ظلم نشده‌اند، و کسانی که در این عالم کور بودند، در آخرت کور، و بلکه گمراه‌ترند<span class="footnote" rel="1" title="سوره اسری آیه ۷۲">*</span>، که انشاء اللَّه تعالی در تفسیر آن خواهیم گفت: که مراد بدادن کتاب بعضی بدست راستشان، پیروی امام بر حق است، و مراد بدادن کتاب بعضی دیگر بدست چپشان، پیروی از پیشوایان ضلالت است، هم چنان که در باره فرعون فرمود:  <span class="aya" rel="11_98" data-words="1-6">یقدم قومه یوم القیامة، فأوردهم النار</span>، فرعون روز قیامت پیشاپیش پیروانش می‌آید، و همگی را در آتش می‌کند<span class="footnote" rel="2" title="سوره هود آیه ۹۸">*</span>. </p> <p>و سخن کوتاه اینکه برگشت نامگذاری به اصحاب یمین، بهمان ارتضاء دین است چنان که برگشت آن چهار صفت هم بهمان است. </p> <p>مطلب دیگری که تذکرش لازم است، این است که خدای تعالی در یک جا از کلام عزیزش شفاعت را برای کسی که خودش راضی باشد اثبات کرده، و فرموده: <span class="aya" rel="21_28" data-words="8-13">و لا یشفعون إلا لمن ارتضی</span><span class="footnote" rel="3" title="سوره انبیاء آیه ۲۸">*</span>، و این ارتضاء را بهیچ قیدی مقید نکرده، و معین ننموده آن اشخاص چه اعمالی دارند، و نشانه‌هاشان چیست؟ هم چنان که همین مبهم گویی را در جای دیگر کرده، و فرموده:  <span class="aya" rel="20_109" data-words="5-13">إلا من أذن له الرحمن، و رضی له قولا</span>، مگر کسی که رحمان اجازه‌اش داده باشد، و سخنش پسندیده باشد<span class="footnote" rel="4" title="سوره طه آیه ۱۰۹">*</span>، که می‌بینید در این آیه نیز معین نکرده، اینگونه اشخاص چه کسانند؟ از اینجا می‌فهمیم مقصود از         <code class="page" rel="1,259"/> پسندیدن آنان پسندیدن دین آنان است، نه اعمالشان، و خلاصه اهل شفاعت کسانیند که خدا دین آنان را پسندیده باشد، و کاری به اعمالشان ندارد. </p> <p>بنا بر این میتوان گفت: برگشت این آیه نیز از نظر مفاد، به همان مفادی است که آیات قبل بیان می‌کرد. </p> <p>از سوی دیگر در جای دیگر فرموده:  <span class="aya" rel="19_85-87" data-words="1-21">یوم نحشر المتقین إلی الرحمن وفدا، و نسوق المجرمین إلی جهنم وردا، لا یملکون الشفاعة، إلا من اتخذ عند الرحمن عهدا</span>، روزی که پرهیزکاران را برای مهمانی و خوان رحمت خود محشور می‌کنیم و مجرمین را برای ریختن بجهنم بدان سو سوق میدهیم، آنان مالک شفاعت نیستند، مگر کسی که قبلا از خدای رحمان عهدی گرفته باشد<span class="footnote" rel="1" title="سوره مریم آیه ۸۷">*</span> و کلمه شفاعت در این آیه مصدر مفعولی است، یعنی شفاعت شدن، و معلوم است که تمامی مجرمین کافر نیستند، که دوزخی شدنشان حتمی باشد. </p> <p>بدلیل اینکه فرمود:  <span class="aya" rel="20_74-75" data-words="1-25">إنه من یأت ربه مجرما، فإن له جهنم، لا یموت فیها، و لا یحیی، و من یأته مؤمنا، قد عمل الصالحات، فأولئک لهم الدرجات العلی</span>، بدرستی وضع چنین است، که هر کس با حال مجرمیت نزد پروردگارش آید، آتش جهنم دارد، که نه در آن می‌میرد، و نه زنده میشود، و هر کس که با حالت ایمان بیاید، و عمل صالح هم کرده باشد، چنین کسانی درجات والایی دارند<span class="footnote" rel="2" title="سوره طه آیه ۷۵">*</span>. </p> <p>چه از این آیه بر می‌آید: هر کس مؤمن باشد، ولی عمل صالح نکرده باشد، باز مجرم است، پس مجرمین دو طائفه‌اند، یکی آنکه نه ایمان آورده، و نه عمل صالح کرده‌اند، و دوم کسانی که ایمان آورده‌اند، ولی عمل صالح نکرده‌اند، پس یک طائفه از مجرمین مردمانیند که بر دین حق بوده‌اند، و لکن عمل صالح نکرده‌اند، و این همان کسی است که جمله: <span class="aya" rel="19_87" data-words="4-9">إلا من اتخذ عند الرحمن عهدا</span>، در باره‌اش تطبیق می‌کند. </p> <p>چون این کسی است که عهد خدا را دارد، آن عهدی که آیه:  <span class="aya" rel="36_60-61" data-words="1-21">أ لم أعهد إلیکم یا بنی آدم: أن لا تعبدوا الشیطان، إنه لکم عدو مبین، و أن اعبدونی، هذا صراط مستقیم</span>، مگر بشما ای بنی آدم فرمان ندادم که شیطان را نپرستید؟ که او دشمن آشکار شما است، و اینکه مرا بپرستید، که این صراط مستقیم است؟<span class="footnote" rel="3" title="سوره یس آیه ۶۱">*</span> از آن خبر میدهد، پس عهد خدا <span class="aya" rel="36_61" data-words="1-3">و أن اعبدونی</span> است، که عهد در آن بمعنای امر است، و جمله‌ <span class="aya" rel="36_61" data-words="4-6">هذا صراط مستقیم</span> الخ، عهد بمعنای التزام است، چون صراط مستقیم مشتمل بر هدایت بسوی سعادت و نجات است. </p> <p>       <code class="page" rel="1,260"/> پس این طائفه که گفتیم ایمان داشته‌اند، ولی عمل صالح نکرده‌اند، آنهایند که عهدی از خدا گرفته بودند، و بخاطر اعمال بدشان داخل جهنم میشوند، بخاطر داشتن عهد، مشمول شفاعت شده، از آتش نجات می‌یابند. </p> <p>آیه شریفه <span class="aya" rel="2_80" data-words="1-13">و قالوا: لن تمسنا النار إلا أیاما معدودة، قل أتخذتم عند الله عهدا</span>، گفتند: آتش دوزخ جز چند روزی بما نمی‌رسد، بگو مگر شما از خدا عهد گرفته بودید ؟<span class="footnote" rel="1" title="سوره بقره آیه ۸۰">*</span>، نیز باین حقیقت اشاره دارد، و بنا بر این، این آیات نیز بهمان آیات قبل برگشت می‌کند، و بر روی هم آنها دلالت دارد بر اینکه مورد شفاعت، یعنی کسانی که در قیامت برایشان شفاعت میشود، عبارتند از گنه‌کاران دین‌دار، و متدینین بدین حق، ولی گنه‌کار، اینهایند که خدا دینشان را پسندیده. </p> <h3>4-شفاعت از چه کسانی صادر میشود؟ </h3> <h3> <span class="title" rel="2_47 2_48">اقسام شفاعت و شفعاء</span> </h3> <p> از آنچه تا کنون از نظر خواننده گذشت میتوان این معنا را بدست آورد، که شفاعت دو قسم است، یکی تکوینی، و یکی تشریعی و قانونی، اما شفاعت تکوینی که معلوم است از تمامی اسباب کونی سر می‌زند، و همه اسباب نزد خدا شفیع هستند، چون میان خدا و مسبب خود واسطه‌اند، و اما شفاعت تشریعی و مربوط باحکام،  که معلوم است اگر واقع شود، در دائره تکلیف و مجازات واقع میشود نیز دو قسم است، یکی شفاعتی که در دنیا اثر بگذارد، و باعث آمرزش خدا، و یا قرب بدرگاه او گردد، که شفیع و واسطه میان خدا و بنده در این قسم شفاعت چند طائفه‌اند. </p> <p>اول توبه از گناه، که خود از شفیعان است، چون باعث آمرزش گناهان است، هم چنان که فرمود:  <span class="aya" rel="39_53-54" data-words="1-25">قل: یا عبادی الذین أسرفوا علی أنفسهم، لا تقنطوا من رحمة الله، إن الله یغفر الذنوب جمیعا، إنه هو الغفور الرحیم، و أنیبوا إلی ربکم</span>، بگو: ای بندگانم، که بر نفس خود زیاده روی روا داشتید، از رحمت خدا مایوس نشوید، که خدا همه گناهان را می‌آمرزد، چون او آمرزگار رحیم است، و بسوی پروردگارتان توبه ببرید<span class="footnote" rel="2" title="سوره زمر آیه ۵۴">*</span>، که عمومیت این آیه، حتی شرک را هم شامل میشود، و قبلا هم گفتیم: که توبه شرک را هم از بین می‌برد. </p> <p>دوم ایمان برسولخدا  ص است، که در باره‌اش فرموده:  <span class="aya" rel="57_28" data-words="8-9">آمنوا برسوله</span> تا آنجا که می‌فرماید: <span class="aya" rel="57_28" data-words="21-22">یغفر لکم</span>، برسول او ایمان بیاورید، تا چه و چه و چه، و اینکه گناهانتان را بیامرزد<span class="footnote" rel="3" title="سوره حدید آیه ۲۸">*</span>. </p> <p>یکی دیگر عمل صالح است، که در باره‌اش فرموده:  <span class="aya" rel="5_9" data-words="1-12">وعد الله الذین آمنوا و عملوا الصالحات: لهم مغفرة و أجر عظیم</span>، خدا کسانی را که ایمان آورده، و اعمال صالح کردند، وعده       <code class="page" rel="1,261"/> داده: که مغفرت و اجر عظیم دارند<span class="footnote" rel="1" title="سوره مائده آیه ۹">*</span>، و نیز فرموده:  <span class="aya" rel="5_35" data-words="1-10">یا أیها الذین آمنوا اتقوا الله، و ابتغوا إلیه الوسیلة</span>، ای کسانی که ایمان آورده‌اید، از خدا بترسید، و بدین وسیله وسیله‌ای بدرگاهش بدست آورید<span class="footnote" rel="2" title="سوره مائده آیه ۳۵">*</span> و آیات قرآنی در این باره بسیار است. </p> <p>یکی دیگر قرآن کریم است، که خودش در این باره فرموده:  <span class="aya" rel="5_16" data-words="1-20">یهدی به الله من اتبع رضوانه، سبل السلام و یخرجهم من الظلمات إلی النور بإذنه، و یهدیهم إلی صراط مستقیم</span>، خداوند بوسیله قرآن کسانی را که در پی خوشنودی اویند، باذن خودش بسوی راه‌های سلامتی هدایت نموده، و ایشان را از ظلمت‌ها بسوی نور هدایت نموده، و نیز بسوی صراط مستقیم راه مینماید<span class="footnote" rel="3" title="سوره مائده آیه ۱۶">*</span>. </p> <p>یکی دیگر هر چیزیست که با عمل صالح ارتباطی دارد، مانند مسجدها، و امکنه شریفه، و متبرکه، و ایام شریفه، و انبیاء، و رسولان خدا، که برای امت خود طلب مغفرت می‌کنند، هم چنان که در باره انبیاء فرموده:  <span class="aya" rel="4_64" data-words="10-26">و لو أنهم إذ ظلموا أنفسهم، جاؤک، فاستغفروا الله و استغفر لهم الرسول، لوجدوا الله توابا رحیما</span>، و اگر ایشان بعد از آنکه بخود ستم کردند، آمدند نزد تو، و آمرزش خدا را خواستند، و رسول هم برایشان طلب مغفرت کرد، خواهند دید که خدا توبه پذیر رحیم است<span class="footnote" rel="4" title="سوره نساء آیه ۶۴">*</span>. </p> <p>و یکی دیگر ملائکه است، که برای مؤمنین طلب مغفرت می‌کنند، هم چنان که فرمود:  <span class="aya" rel="40_7" data-words="1-16">الذین یحملون العرش و من حوله، یسبحون بحمد ربهم، و یؤمنون به، و یستغفرون للذین آمنوا</span>، آن فرشتگان که عرش را حمل می‌کنند، و اطرافیان آن، پروردگار خود را بحمد تسبیح می‌گویند، و باو ایمان دارند، و برای همه آن کسانی که ایمان آورده‌اند، طلب مغفرت می‌کنند<span class="footnote" rel="5" title="سوره مؤمن آیه ۷">*</span> و نیز فرموده:  <span class="aya" rel="42_5" data-words="6-21">و الملائکة یسبحون بحمد ربهم، و یستغفرون لمن فی الأرض، ألا إن الله هو الغفور الرحیم</span>، و ملائکه با حمد پروردگار خود، او را تسبیح میگویند، و برای هر کس که در زمین است طلب مغفرت می‌کنند، آگاه باشید که خداست که آمرزگار رحیم است<span class="footnote" rel="6" title="سوره شوری آیه ۵">*</span>. </p> <p>یکی دیگر خود مؤمنینند، که برای خود، و برای برادران ایمانی خود، استغفار می‌کنند، و خدای تعالی از ایشان حکایت کرده که می‌گویند:  <span class="aya" rel="2_286" data-words="42-51">و اعف عنا، و اغفر لنا، و ارحمنا، أنت مولانا</span>، و بر ما ببخشای، و ما را بیامرز و بما رحم کن، که تویی سرپرست ما<span class="footnote" rel="7" title="سوره بقره آیه ۲۸۶">*</span>. </p> <p> قسم دوم از شفاعت قسم دوم شفیعی است که در روز قیامت شفاعت می‌کند، شفاعت بان معنایی که شناختی، حال ببینیم این شفیعان چه کسانی هستند؟ یک طائفه از اینان انبیاء علیهم السلامند، که قرآن کریم در باره شفاعتشان می‌فرماید:  <span class="aya" rel="21_26" data-words="1-9">و قالوا: اتخذ الرحمن ولدا، سبحانه، بل عباد مکرمون</span>،               <code class="page" rel="1,262"/>تا آنجا که می‌فرماید:  <span class="aya" rel="21_28" data-words="8-13">و لا یشفعون إلا لمن ارتضی</span>، مشرکین می‌گفتند: خدا فرزند گرفته منزه است خدا، بلکه فرشتگان بندگان مقرب خدایند،  تا آنجا که می‌فرماید و شفاعت نمی‌کنند مگر برای کسی که خدا بپسندد<span class="footnote" rel="1" title="سوره انبیاء آیه ۲۸">*</span>. </p> <p>که یکی از آنان عیسی بن مریم ع است، که در روز قیامت شفاعت می‌کند، و نیز می‌فرماید <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق، و هم یعلمون</span>، آن کسانی که مشرکین بجای خدا میخوانند، مالک شفاعت نیستند، تنها کسانی مالک شفاعتند، که بحق شهادت میدهند و خود دانای حقند<span class="footnote" rel="2" title="زخرف آیه ۸۶">*</span>. </p> <p>و این دو آیه شریفه، علاوه بر اینکه دلالت می‌کنند بر شفاعت انبیاء، دلالت بر شفاعت ملائکه نیز دارند، چون در این دو آیه گفتگو از فرزند خدا بود، که مشرکین ملائکه را دختران خدا می‌پنداشتند و یهود و نصاری مسیح و عزیر را پسر خدا می‌پنداشتند. </p> <p>دسته‌ای دیگر از شفیعان روز قیامت ملائکه هستند، که قرآن کریم در باره شفاعت کردن آنان می‌فرماید:  <span class="aya" rel="53_26" data-words="1-20">و کم من ملک فی السماوات، لا تغنی شفاعتهم شیئا، إلا من بعد أن یأذن الله لمن یشاء و یرضی</span>، و چه بسیار فرشته که در آسمانهایند، و شفاعتشان هیچ اثری ندارد، مگر بعد از آنکه خدا برای هر کس بخواهد اجازه دهد<span class="footnote" rel="3" title="سوره نجم آیه ۲۶">*</span>، و نیز می‌فرماید:  <span class="aya" rel="20_109-110" data-words="1-20">یومئذ لا تنفع الشفاعة، إلا من أذن له الرحمن، و رضی له قولا، یعلم ما بین أیدیهم، و ما خلفهم</span>، امروز شفاعت سودی نمی‌بخشد، مگر کسی که رحمان باو اجازه داده باشد، و سخن او پسندیده باشد، خدا آنچه را که پیش روی ایشانست، و آنچه را از پشت سر فرستاده‌اند، میداند<span class="footnote" rel="4" title="سوره طه آیه ۱۱۰">*</span>. </p> <p>طائفه دیگر از شفیعان در قیامت شهدا هستند، که آیه: <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق، و هم یعلمون</span>،<span class="footnote" rel="5" title="سوره بقره آیه ۱۴۳">*</span> که ترجمه‌اش گذشت، دلالت بر آن دارد، چون این طائفه نیز بحق شهادت دادند، پس هر شهیدی شفیعی است، که مالک شهادت است، چیزی که هست این شهادت، همانطور که در سوره فاتحه گفتیم، و بزودی در تفسیر آیه: <span class="aya" rel="2_143" data-words="1-9">و کذلک جعلناکم أمة وسطا، لتکونوا شهداء علی الناس</span><span class="footnote" rel="6" title="سوره زخرف آیه ۸۶">*</span> نیز خواهیم گفت، مربوط باعمال است، نه شهادت بمعنای کشته شدن در میدان جنگ، از اینجا روشن میشود: که مؤمنین نیز از شفیعان روز قیامتند، برای اینکه خدای تعالی خبر داده، که مؤمنین نیز در روز قیامت ملحق بشهداء میشوند، و فرموده:  <span class="aya" rel="57_19" data-words="1-13">و الذین آمنوا بالله و رسله، أولئک هم الصدیقون، و الشهداء عند ربهم</span>، و کسانی که بخدا و رسولش ایمان             <code class="page" rel="1,263"/> آوردند، ایشان همان صدیقین و شهداء نزد پروردگارشانند<span class="footnote" rel="1" title="سوره حدید آیه ۱۹">*</span>، که انشاء اللَّه بزودی بیانش خواهد آمد. </p> <h3>5-شفاعت به چه چیز تعلق می‌گیرد؟ </h3> <p> خواننده عزیز توجه فرمود، که شفاعت دو قسم بود، یکی تکوینی، که گفتیم: عبارتست از تاثیر هر سببی تکوینی در عالم اسباب، و یکی تشریعی، که گفتیم: مربوط است به ثواب و عقاب، حال می‌گوییم: از این قسم دوم بعضی در تمامی گناهان از شرک گرفته تا پائین‌تر از آن اثر می‌گذارد، مانند شفاعت و وساطت توبه، و ایمان البته توبه و ایمان در دنیا و قبل از قیامت-. </p> <p>و بعضی دیگر در عذاب بعضی از گناهان اثر دارد، مانند عمل صالح که واسطه میشود در محو شدن گناهان، و اما آن شفاعتی که مورد نزاع و اختلافست، یعنی شفاعت انبیاء و غیر ایشان در روز قیامت، برای برداشتن عذاب از کسی که حساب قیامت، او را مستحق آن کرده، در گذشته یعنی در تحت عنوان شفاعت در حق چه کسی جریان می‌یابد، گفتیم: که این شفاعت مربوط است باهل گناهان کبیره، از اشخاصی که متدین بدین حق هستند، و خدا هم دین آنان را پسندیده است. </p> <h3>6-شفاعت چه وقت فائده میبخشد؟ </h3> <p> منظور ما از این شفاعت، باز همان شفاعت مورد نزاع است، شفاعتی که گفتیم: عذاب روز قیامت را از گنه‌کاران بر میدارد، اما پاسخ از این سؤال، این است که آیه شریفه: <span class="aya" rel="74_38-42" data-words="1-17">کل نفس بما کسبت رهینة، إلا أصحاب الیمین، فی جنات یتساءلون:، عن المجرمین، ما سلککم فی سقر؟</span><span class="footnote" rel="2" title="سوره مدثر آیه ۴۲">*</span>، که ترجمه‌اش چند صفحه قبل گذشت، دلالت دارد بر اینکه شفاعت بچه کسانی می‌رسد، و چه کسانی از آن محرومند، چیزی که هست بیش از این هم دلالت ندارد، که شفاعت تنها در فک رهن، و آزادی از دوزخ، و یا خلود در دوزخ مؤثر است، و اما در ناراحتی‌های قبل از حساب، از هول و فزع قیامت، و ناگواریهای آن، هیچ دلالتی نیست بر اینکه شفاعت در آنها هم مؤثر باشد، بلکه میتوان گفت: که آیه دلالت دارد بر اینکه شفاعت تنها در عذاب دوزخ مؤثر است، و در ناگواریهای قبل از آن مؤثر نیست. </p> <p>این نکته را هم باید دانست که از آیات نامبرده در سوره مدثر میتوان استفاده کرد که سؤال و جوابی که در آن شده مربوط است به بعد از فصل قضا، و رسیدگی بحسابها، بعد از آنکه اهل بهشت جای خود را در بهشت گرفته، و اهل دوزخ هم در دوزخ قرار گرفته‌اند، و در چنین هنگامی     <code class="page" rel="1,264"/> شفاعت شامل جمعی از گنه‌کاران شده، و آنان را از آتش نجات میدهد، برای اینکه کلمه:  فی جنات الخ، در این آیات آمده، و این کلمه استقراردر بهشت را می‌رساند. و نیز جمله:  ما سلککم الخ، در آن هست، که از ماده سلوک، و بمعنای داخل کردن است، البته نه هر داخل کردنی، بلکه داخل کردن با نظم و با ردیف خاص،  نظیر داخل کردن نخ در دانه‌های تسبیح، که از کوچک‌ترها گرفته تا بزرگ و بزرگترها همه را نخ می‌کشند پس در این تعبیر معنای استقرار هست، و همچنین در جمله فما تنفعهم، چون کلمه ما برای نفی حال است،  دقت بفرمائید. </p> <p>و اما نشاه برزخ، و ادله‌ای که دلالت می‌کند بر حضور پیامبر ص و ائمه ع در دم مرگ، و در هنگام سؤال قبر، و کمک کردن آن حضرت در شدائد، که روایاتش بزودی در ذیل آیه: <span class="aya" rel="4_159" data-words="1-8">و إن من أهل الکتاب إلا لیؤمنن به</span><span class="footnote" rel="1" title="سوره نساء آیه ۱۵۹">*</span> خواهد آمد، ربطی بشفاعت در درگاه خدا ندارد. </p> <p>بلکه از قبیل تصرف‌ها و حکومتی است که خدای تعالی بایشان داده، تا باذن او هر حکمی که خواستند برانند، و هر تصرفی خواستند بکنند، هم چنان که در باره آن فرموده:  <span class="aya" rel="7_46" data-words="4-22">و علی الأعراف رجال، یعرفون کلا بسیماهم، و نادوا: أصحاب الجنة. أن سلام علیکم، لم یدخلوها، و هم یطمعون</span>، -تا آنجا که می‌فرماید- <span class="aya" rel="7_48-49" data-words="1-33">و نادی أصحاب الأعراف رجالا یعرفونهم بسیماهم، قالوا: ما أغنی عنکم جمعکم، و ما کنتم تستکبرون، أ هؤلاء الذین أقسمتم: لا ینالهم الله برحمة ادخلوا الجنة، لا خوف علیکم، و لا أنتم تحزنون</span>، و بر اعراف،  که جایگاهی میان بهشت و دوزخ است مردمی هستند، که هر کسی را از سیمایش می‌شناسند، باصحاب بهشت داد می‌زنند: که سلام بر شما، با اینکه خود تا کنون داخل بهشت نشده‌اند، ولی امید آن را دارند-تا آنجا که می‌فرماید-اصحاب اعراف مردمی را که هر یک را با سیمایشان می‌شناسند، صدا می‌زنند، و میگویند: دیدید که نیروی شما از جهت کمیت و کیفیت بدردتان نخورد؟ آیا همین بهشتیان نیستند که شما سوگند می‌خوردید: هرگز مشمول رحمت خدا نمیشوند؟ دیدید که داخل بهشت میشوند، و شما اشتباه می‌کردید آن گاه رو به بهشتیان کرده می‌گویند حال به بهشت درآئید، که نه ترسی بر شما باشد، و نه اندوهناک میشوید،<span class="footnote" rel="2" title="سوره اعراف آیات ۴۵-۴۹">*</span>. </p> <p>و از این قبیل است آیه: <span class="aya" rel="17_71" data-words="1-9">یوم ندعوا کل أناس بإمامهم، فمن أوتی کتابه بیمینه</span><span class="footnote" rel="3" title="سوره اسرای آیه ۷۱">*</span> روزی که هر قومی را بنام پیشواشان صدا می‌زنیم، پس هر کس کتابش بدست راستش داده شود، چنین و چنان میشود که از این آیه نیز بر می‌آید: امام واسطه در خواندن و دعوت است، و دادن کتاب از قبیل همان حکومتی است که گفتیم خدا باین طائفه داده،  دقت بفرمائید. </p> <p>پس از بحثی که در باره شفاعت گذشت، این نتیجه بدست آمد: که شفاعت در آخرین موقف       <code class="page" rel="1,265"/> از مواقف قیامت بکار می‌رود، که یا گنه‌کار بوسیله شفاعت مشمول آمرزش گشته، اصلا داخل آتش نمیشود، و یا آنکه بعد از داخل شدن در آتش، بوسیله شفاعت نجات می‌یابد، یعنی شفاعت باعث میشود که خدا باحترام شفیع، رحمت خود را گسترش میدهد. </p> <h3>بحث روایتی‌ <span class="title" rel="2_47 2_48"> شامل روایاتی در باره شفاعت و شفعاء </span> </h3> <p> در امالی<span class="footnote" rel="1" title="امالی صدوق ص ۱۶ ح ۴ مجلس ۲">*</span> شیخ صدوق علیه الرحمه، از حسین بن خالد، از حضرت رضا، از آباء گرامش، از امیر المؤمنین ع، روایت کرده که فرمود: رسول خدا ص فرمود: کسی که بحوض من ایمان نداشته باشد، خداوند او را در حوضم وارد نکند، و کسی که بشفاعت من ایمان نداشته باشد، خداوند او را بشفاعتم نائل نسازد، آن گاه فرمود: تنها شفاعت من مخصوص کسانی از امت من است، که مرتکب گناهان کبیره شده باشند، و اما نیکوکاران از ایشان هیچ گرفتاری پیدا نمی‌کنند، حسین ابن خالد میگوید: من بحضرت رضا عرضه داشتم: یا بن رسول اللَّه!پس معنای این کلام خدای تعالی که می‌فرماید: <span class="aya" rel="21_28" data-words="8-13">و لا یشفعون إلا لمن ارتضی</span> چیست؟ فرمود: شفاعت نمی‌کنند، مگر کسی را که خدا دینش را پسندیده باشد. </p> <p>مؤلف: اینکه فرمود:  تنها شفاعتم... مطلبی است که بطرق بسیاری از طریق شیعه و سنی از آن جناب روایت شده، و اگر بیاد داشته باشید، همین معنا را از آیات فهمیدیم. </p> <p>و در تفسیر عیاشی<span class="footnote" rel="2" title="تفسیر عیاشی ج ۲ ص ۳۱۵ ح ۱۵۱">*</span> از سماعة بن مهران، از ابی ابراهیم، حضرت کاظم ع، روایت آورده، که در ذیل آیه:  <span class="aya" rel="17_79" data-words="8-13">عسی أن یبعثک ربک مقاما محمودا</span>، امید آن داشته باش، که پروردگارت بمقام محمودت برساند<span class="footnote" rel="3" title="سوره اسری آیه ۷۹">*</span> فرمود: روز قیامت مردم همگی از شکم خاک بر میخیزند، و مقدار چهل سال می‌ایستند، و خدای تعالی آفتاب را دستور میدهد تا بر فرق سرهاشان آن چنان نزدیک شود، که از شدت گرما عرق بریزند، و بزمین دستور می‌رسد، که عرق آنان را در خود فرو نبرد، مردم به نزد آدم می‌روند، و از او میخواهند، تا شفاعتشان کند، آدم مردم را به نوح دلالت می‌کند، و نوح ایشان را به ابراهیم، و ابراهیم بموسی، و موسی بعیسی و عیسی بایشان میگوید: بر شما باد بمحمد ص خاتم النبیین، پس محمد ص می‌فرماید: آری من آماده اینکارم، پس براه می‌افتد، تا دم در بهشت می‌رسد، و دق الباب می‌کند، از درون بهشت می‌پرسند: که هستی؟ و خدا داناتر است، پس محمد می‌گوید: من محمدم، از درون خطاب می‌رسد: در را برویش باز کنید، چون در برویش گشوده میشود، بسوی پروردگار خود روی می‌آورد، در حالی که سر بسجده نهاده باشد، و سر از سجده       <code class="page" rel="1,266"/> بر نمیدارد، تا اجازه سخن بوی دهند، و بگویند حرف بزن، و درخواست کن، که هر چه بخواهی داده خواهی شد و هر که را شفاعت کنی پذیرفته خواهد شد. </p> <p>پس سر از سجده بر میدارد، دوباره رو بسوی پروردگارش نموده، از عظمت او بسجده می‌افتد، این بار هم همان خطابها بوی میشود، سر از سجده بر میدارد، و آن قدر شفاعت می‌کند، که دامنه شفاعتش حتی بدرون دوزخ رسیده، شامل حال کسانی که بآتش سوخته‌اند، نیز میشود، پس در روز قیامت در تمامی مردم از همه امتها، هیچ کس آبروی محمد ص را ندارد، این است آن مقامی که آیه شریفه‌ <span class="aya" rel="17_79" data-words="8-13">عسی أن یبعثک ربک مقاما محمودا</span>، بدان اشاره دارد. </p> <p>مؤلف: این معنا در روایاتی بسیار زیاد، بطور مختصر و مفصل، هم بطرق متعدده‌ای از سنی، و شیعه، روایت شده است، و این روایات دلالت دارد بر اینکه مقام محمود در آیه شریفه همان مقام شفاعت است، البته منافات هم ندارد که غیر آن جناب، یعنی سایر انبیاء و غیر انبیاء هم بتوانند شفاعت کنند، چون ممکن است شفاعت آنان فرع شفاعت آن جناب باشد، و فتح باب شفاعت بدست آن جناب بشود. </p> <p>و در تفسیر عیاشی<span class="footnote" rel="1" title="تفسیر عیاشی ج ۲ ص ۳۱۵ ح ۱۵۱">*</span> نیز از یکی از دو امام باقر و صادق ع روایت آمده، که در تفسیر آیه‌ <span class="aya" rel="17_79" data-words="8-13">عسی أن یبعثک ربک مقاما محمودا</span>، فرمود: این مقام شفاعت است. </p> <p>باز در تفسیر عیاشی<span class="footnote" rel="2" title="تفسیر عیاشی ج ۲ ص ۳۱۴ ح ۱۴۸">*</span> از عبید بن زراره روایت آمده، که گفت: شخصی از امام صادق ع پرسید: آیا مؤمن هم شفاعت دارد؟ فرمود: بله، فردی از حاضران پرسید: آیا مؤمن هم بشفاعت محمد ص در آن روز محتاج میشود؟ فرمود: بله، برای اینکه مؤمنین هم خطایا و گناهانی دارند، هیچ احدی نیست مگر آنکه محتاج شفاعت آن جناب میشود، راوی میگوید: مردی از این گفتار رسول خدا پرسید: که فرمود:  من سید و آقای همه فرزندان آدمم، و در عین حال‌افتخار نمی‌کنم حضرت فرمود: بله صحیح است، آن جناب حلقه در بهشت را می‌گیرد، و بازش می‌کند، و سپس بسجده می‌افتد، خدای تعالی می‌فرماید: سر بلند کن، و شفاعت نما، که شفاعتت پذیرفته است، و هر چه میخواهی بطلب که بتو داده میشود، پس سر بلند می‌کند و دوباره بسجده می‌افتد باز خدای تعالی می‌فرماید: سر بلند کن و شفاعت نما که شفاعتت پذیرفته است و درخواست نما که درخواستت برآورده است پس آن جناب سر بر می‌دارد و شفاعت می‌نماید، و شفاعتش پذیرفته میشود و درخواست می‌کند، و باو هر چه خواسته میدهند. </p> <p>و در تفسیر فرات<span class="footnote" rel="3" title="تفسیر فرات ص ۲۱۵">*</span>، از محمد بن قاسم بن عبید، با ذکر یک یک راویان، از بشر بن شریح       <code class="page" rel="1,267"/> بصری، روایت آورده، که گفت: من بمحمد بن علی ع عرضه داشتم: کدامیک از آیات قرآن امیدوارکننده‌تر است؟ فرمود: قوم تو در این باره چه میگویند؟ عرضه داشتم: میگویند آیه:  <span class="aya" rel="39_53" data-words="1-12">قل یا عبادی الذین أسرفوا علی أنفسهم، لا تقنطوا من رحمة الله</span>، بگو ای کسانی که در حق خود زیاده‌روی و ستم کردید، از رحمت خدا نومید مشوید<span class="footnote" rel="1" title="سوره زمر آیه ۵۳">*</span> است، فرمود: و لکن ما اهل بیت این را نمیگوئیم، پرسیدم: پس شما کدام آیه را امیدوارکننده‌تر میدانید؟ فرمود: آیه‌ <span class="aya" rel="93_5" data-words="1-5">و لسوف یعطیک ربک فترضی</span><span class="footnote" rel="2" title="سوره ضحی آیه ۵">*</span> بخدا سوگند شفاعت، بخدا سوگند شفاعت، بخدا سوگند شفاعت. </p> <p>مؤلف: اما اینکه آیه: <span class="aya" rel="17_79" data-words="8-13">عسی أن یبعثک ربک مقاما محمودا</span> الخ، مربوط بمقام شفاعت باشد، چه بسا هم لفظ آیه با آن مساعد باشد، و هم روایات بسیار زیادی که از رسول خدا ص رسیده، که فرمود: مقام محمود مقام شفاعت است، و اما اینکه گفتیم لفظ آیه با آن مساعد است، از این جهت است که جمله ان یبعثک الخ، دلالت می‌کند بر اینکه مقام نامبرده مقامی است که در آن روز بان جناب میدهند، و چون کلمه محمود در آیه مطلق است، شامل همه حمدها میشود، چون مقید بحمد خاصی نشده، و این خود دلالت می‌کند بر اینکه، همه مردم او را می‌ستایند، چه اولین و چه آخرین. </p> <p>و از سوی دیگر از آنجا که حمد عبارتست از ثنای جمیل در مقابل رفتار جمیل اختیاری، پس بما می‌فهماند که در آن روز از آن جناب بتمامی اولین و آخرین، رفتاری صادر میشود، که از آن بهره‌مند می‌گردند، و او را می‌ستایند. </p> <p>و بهمین جهت در روایت عبید بن زراره، که قبلا گذشت، فرمود: هیچ احدی نیست مگر آنکه محتاج بشفاعت محمد ص میشود،  تا آخر حدیث، که انشاء اللَّه بیانش بوجهی دیگر خواهد آمد. </p> <h3> <span class="title" rel="2_47 2_48">امید بخش‌ترین آیه قرآن</span> </h3> <p> و اما اینکه آیه‌ <span class="aya" rel="93_5" data-words="1-5">و لسوف یعطیک ربک فترضی</span>، امیدوار کننده‌ترین آیه قرآن باشد، و حتی از آیه: <span class="aya" rel="39_53" data-words="2-9">یا عبادی الذین أسرفوا علی أنفسهم لا تقنطوا</span> الخ، هم امیدوارکننده‌تر باشد، علتش این است که نهی از نومیدی در آیه دوم، نهیی است که هر چند در قرآن شریف مکرر آمده، مثلا از ابراهیم ع حکایت کرده که گفت:  <span class="aya" rel="15_56" data-words="2-9">و من یقنط من رحمة ربه إلا الضالون</span>، از رحمت خدا نومید نمیشوند، مگر مردم گمراه<span class="footnote" rel="3" title="حجر آیه ۵۶">*</span>، و از یعقوب ع حکایت کرده که گفت:  <span class="aya" rel="12_87" data-words="15-23">إنه لا ییأس من روح الله، إلا القوم الکافرون</span>، بدرستی که از رحمت خدا مایوس نمیشوند مگر مردم کافر<span class="footnote" rel="4" title="سوره یوسف آیه ۸۷">*</span>. </p> <p>و لکن در هر دو مورد این نهی ناظر به نومیدی از رحمت تکوینی است، هم چنان که مورد دو         <code class="page" rel="1,268"/> آیه بدان شهادت میدهد. </p> <p>و اما آیه‌ <span class="aya" rel="39_53-54" data-words="1-25">قل یا عبادی الذین أسرفوا علی أنفسهم لا تقنطوا من رحمة الله، إن الله یغفر الذنوب جمیعا، إنه هو الغفور الرحیم، و أنیبوا إلی ربکم</span>،<span class="footnote" rel="1" title="سوره زمر آیه ۵۴">*</span> تا آخر آیات بعدش، هر چند که نهی از نومیدی از رحمت تشریعی خداست، بقرینه جمله‌ <span class="aya" rel="39_53" data-words="5-7">أسرفوا علی أنفسهم</span>، که بروشنی می‌فهماند قنوط و نومیدی در آیه راجع برحمت تشریعی، و از جهت معصیت است، و بهمین جهت خدای سبحان وعده آمرزش گناهان را بطور عموم، و بدون استثناء آورد. </p> <p>و لکن دنبال آیه جمله:  <span class="aya" rel="39_54" data-words="1-4">و أنیبوا إلی ربکم</span>، و جملات بعدی را آورده که به توبه و اسلام و عمل به پیروی امر می‌کند، و می‌فهماند که منظور آیه این است که بنده‌ای که بخود ستم کرده، نباید از رحمت خدا نومید شود، ما دام که میتواند توبه کند، و اسلام آورد، و عمل صالح کند، از این راه‌های نجات استفاده کند. </p> <p>پس در آیه نامبرده رحمت خدا مقید بقیود نامبرده شد، و مردم را امر می‌کند که باین رحمت مقید خدا، دست بیاویزند، و خود را نجات دهند، و معلوم است که امید رحمت مقید مانند امید رحمت مطلق و عام نیست، و آن رحمتی که خدا به پیامبرش وعده داده، رحمت عمومی و مطلق است، چون آن جناب را رحمة للعالمین خوانده، و این وعده مطلق را در آیه: <span class="aya" rel="93_5" data-words="1-5">و لسوف یعطیک ربک فترضی</span>، به پیامبر گرامیش داده، تا او را دلخوش و شادمان کند. </p> <p>توضیح اینکه آیه شریفه در مقام منت نهادن است، و در آن وعده‌ای است خاص برسولخدا   ص، و در سراسر قرآن، خدای سبحان احدی از خلایق خود را هرگز چنین وعده‌ای نداده، و در این وعده اعطاء خود را بهیچ قیدی مقید نکرده، وعده اعطایی است مطلق، البته وعده‌ای نظیر این به دسته‌ای از بندگان خود داده، که در بهشت بانها بدهد، و فرموده:  <span class="aya" rel="42_22" data-words="19-23">لهم ما یشاؤن عند ربهم</span>، ایشان نزد پروردگار خود در بهشت هر چه بخواهند دارند<span class="footnote" rel="2" title="سوره شوری آیه ۲۲">*</span> و نیز فرموده:  <span class="aya" rel="50_35" data-words="1-7">لهم ما یشاؤن فیها، و لدینا مزید</span>، ایشان در بهشت هر چه بخواهند دارند، و نزد ما بیش از آنهم هست<span class="footnote" rel="3" title="سوره ق آیه ۳۵">*</span>، که می‌رساند آن دسته نامبرده در بهشت چیزهایی ما فوق خواست خود دارند. </p> <p>و معلومست که مشیت و خواست به هر خیری و سعادتی تعلق می‌گیرد، که بخاطر انسان خطور بکند، معلوم میشود در بهشت از خیر و سعادت چیزهایی هست که بر قلب هیچ بشری خطور نمیکند، هم چنان که فرمود:  <span class="aya" rel="32_17" data-words="1-9">فلا تعلم نفس ما أخفی لهم من قرة أعین</span>، هیچ کس نمیداند که چه چیزها که مایه خوشنودی آنان است، بر ایشان ذخیره کرده‌اند<span class="footnote" rel="4" title="سوره سجده آیه ۱۷">*</span>. </p> <p>         <code class="page" rel="1,269"/> خوب، وقتی عطاهای خدا به بندگان با ایمان و صالحش این باشد، که ما فوق تصور و از اندازه و قدر بیرون باشد، معلوم است که آنچه برسولش در مقام امتنان عطاء می‌کند، وسیع‌تر و عظیم‌تر از اینها خواهد بود،  دقت بفرمائید. </p> <p>این وضع عطای خدای تعالی است، و اما ببینیم خوشنودی رسول خدا ص چه حد و حدودی دارد، و این را میدانیم که این خوشنودی غیر رضا بقضا، و قسمت خدا است، که در حقیقت برابر با امر خدا است، چون خدا مالک و غنی علی الاطلاق است، و عبد جز فقر و حاجت چیزی ندارد، و لذا باید بآنچه پروردگارش عطا می‌کند راضی باشد، چه کم و چه زیاد، و نیز باید بان قضایی که خدا در باره‌اش می‌راند، خوشنود و راضی باشد، چه خوب و چه بد، و وقتی وظیفه هر عبدی این بود، رسول خدا ص باین وظیفه داناتر، و عامل‌تر از هر کس دیگر است، او نمیخواهد مگر آنچه را که خدا در حقش بخواهد. </p> <h3> <span class="title" rel="2_47 2_48">معنی رضا در آیه کریمه‌ <span class="aya" rel="93_5" data-words="1-5">و لسوف یعطیک ربک فترضی</span> </span> </h3> <p> پس رضا در آیه: <span class="aya" rel="93_5" data-words="1-5">و لسوف یعطیک ربک فترضی</span>، این رضا نیست، چون گفتیم: رسول خدا  ص از خدا راضی است چه عطا بکند، و چه نکند، و در آیه مورد بحث رضایت رسول خدا ص در مقابل اعطاء خدا قرار گرفته، و این معنا را می‌رساند: که خدا اینقدر بتو میدهد تا راضی شوی، پس معلوم است این رضا غیر آن است، نظیر این است که بفقیری بگویی: من آن قدر بتو مال میدهم، تا بی نیاز شوی، و یا بگرسنه‌ای بگویی: آن قدر طعامت میدهم تا سیر شوی، که در این گونه موارد رضایت رسول خدا ص و بی نیاز کردن فقیر، و طعام بگرسنه بهیچ حد و اندازه‌ای مقید نشده. </p> <p>هم چنان که می‌بینیم نظیر چنین اعطای بی حدی را خداوند بطائفه‌ای از بندگانش وعده داده، و فرمود:  <span class="aya" rel="98_7-8" data-words="1-32">إن الذین آمنوا، و عملوا الصالحات، أولئک هم خیر البریة، جزاؤهم عند ربهم، جنات عدن تجری من تحتها الأنهار، خالدین فیها أبدا، رضی الله عنهم، و رضوا عنه، ذلک لمن خشی ربه</span>، کسانی که ایمان آورده، و عمل صالح کردند، بهترین خلق خدایند، پاداششان نزد پروردگارشان عبارتست از بهشت‌های عدن، که نهرها از دامنه آنها روانست، و ایشان ابدا در آن جاویدانند، خدا از ایشان راضی است، و ایشان هم از خدا راضی میشوند، این پاداشها برای کسی است که از پروردگارش در خشیت باشد،<span class="footnote" rel="1" title="سوره بینه آیه ۸">*</span>. </p> <p>که این وعده نیز از آنجا که در مقام امتنان است و وعده‌ای است خصوصی، لذا باید امری باشد، ما فوق آنچه که مؤمنین بطور عموم وعده داده شده‌اند، و باید از آن وسیع‌تر، و خلاصه بی حساب باشد. </p> <p>   <code class="page" rel="1,270"/> از سوی دیگر می‌بینیم: که خدای تعالی در باره رسول گرامیش فرمود: به مؤمنین رءوف و رحیم است، <span class="aya" rel="9_128" data-words="12-14">بالمؤمنین رؤف رحیم</span><span class="footnote" rel="1" title="سوره توبه آیه ۱۲۵">*</span> و در این کلام خود رأفت و رحمت آن جناب را تصدیق فرموده با این حال چطور این رسول رءوف و رحیم راضی میشود که خودش در بهشت به نعمت‌های آنجا متنعم باشد و در باغهای بهشت با خیال آسوده قدم بزند، در حالی که جمعی از مؤمنین بدین او، و به نبوت او، و شیفتگان بفضائل و مناقب او، در درکات جهنم در غل و زنجیر باشند؟ و در زیر طبقاتی از آتش محبوس بمانند؟ با اینکه بربوبیت خدا، و برسالت رسول خدا ص، و بحقانیت آنچه رسول آورده، معترف بوده‌اند، تنها جرمشان این بوده که جهالت برایشان چیره گشته، ملعبه شیطان شدند، و در نتیجه گناهانی مرتکب گشتند، بدون اینکه عناد و استکباری کرده باشند. </p> <p>و اگر یکی از ماها به عمر گذشته خود مراجعه کند، و بیندیشد: که در این مدت چه کمالات، و ترقیاتی را میتوانست بدست آورد، ولی در بدست آوردن آنها کوتاهی کرده، آن وقت خود را بباد ملامت می‌گیرد، و بخود خشم نموده، یکی یکی کوتاهی‌گری‌ها را برخ خود می‌کشد، و بخود بد و بیراه میگوید، و ناگهان متوجه به جهالت و جنون جوانی خود میشود، که در آن هنگام چقدر نادان و بی تجربه بوده بمحض آنکه بیاد آن دوران تاریک عمر می‌افتد، خشمش فرو می‌نشیند، و خودش بخود رحم می‌کند، و دلش برای خودش میسوزد، در حالی که این حس ترحم که در فطرت او است، یک ودیعه‌ای است الهی، و قطره‌ایست از دریای بی‌کران رحمت پروردگار، با این که حس ترحم او ملک خود او نیست، بلکه عاریتی است، و علاوه قطره‌ایست در برابر رحمت خدا، مع ذلک خودش برای خودش ترحم میکند، آن وقت چطور ممکن است، که دریای رحمت رب العالمین، در موقفی که او است و انسانی جاهل، و ضعیف، بخروش نیاید؟ و چطور ممکن است مجلای اتم رحمت رب العالمین، یعنی رسول خدا ص بدستگیری او نشتابد، و او را که در زندگی دنیا و در حین مرگ که در مواقف خطرناک دیگر، وزر و وبال خطایای خود را چشیده، هم چنان در شکنجه دوزخ بگذارد، و او را نجات ندهد. </p> <p>و در تفسیر قمی<span class="footnote" rel="2" title="تفسیر قمی ج ۲ ص ۲۰۲">*</span>، در ذیل جمله: <span class="aya" rel="34_23" data-words="1-9">و لا تنفع الشفاعة عنده، إلا لمن أذن له</span> الخ، از ابی العباس تکبیر گو: روایت کرده که گفت غلامی آزاد شده یکی از همسران علی بن الحسین، که نامش ابو ایمن بود، داخل بر امام ابی جعفر ع شد، و گفت: ای ابی جعفر!دل مردم را خوش می‌کنید، و می‌گویید شفاعت محمد شفاعت محمد؟  خلاصه بگذارید مردم بوظائف خود عمل کنند !ابو جعفر ع آن قدر ناراحت و خشمناک شد، که رنگش تیره گشت، و سپس فرمود:     <code class="page" rel="1,271"/> وای بر تو ای ابا ایمن، آیا عفتی که در باره شکم و شهوتت ورزیدی و خلاصه مقدس‌مابیت تو را بطغیان در آورده ولی متوجه باش، که اگر فزعهای قیامت را ببینی، آن وقت می‌فهمی که چقدر محتاج بشفاعت محمدی. وای بر تو مگر شفاعت جز برای گنه‌کارانی که مستوجب آتش شده‌اند تصور دارد؟ آن گاه اضافه کرد: هیچ احدی از اولین و آخرین نیست، مگر آنکه در روز قیامت محتاج شفاعت محمد  ص است، و نیز اضافه کرد: که در روز قیامت یک شفاعتی رسول خدا ص در امتش دارد، و یک شفاعتی ما در شیعیانمان داریم، و یک شفاعتی شیعیان ما در خاندان خود دارند، و سپس فرمود: یک نفر مؤمن در آن روز بعدد نفرات دو تیره بزرگ عرب ربیعه و مضر شفاعت می‌کند، و نیز مؤمن برای خدمت‌گذاران خود شفاعت می‌کند، و عرضه میدارد: پروردگارا این شخص حق خدمت بگردنم دارد، و مرا از سرما و گرما حفظ می‌کرد. </p> <p>مؤلف: اینکه امام فرمود احدی از اولین و آخرین نیست مگر آنکه محتاج شفاعت محمد  ص میشود، ظاهرش این است که این شفاعت عمومی، غیر آن شفاعتی است که در ذیل روایت فرمود:  وای بر تو مگر شفاعت جز برای گنه‌کارانی که مستوجب آتشند تصور دارد؟ نظیر این معنا در روایت عیاشی، از عبید بن زراره، از امام صادق ع گذشت، و در این معنا روایت دیگری است که هم عامه و هم خاصه نقل کرده‌اند، آیه: <span class="aya" rel="43_86" data-words="1-15">و لا یملک الذین یدعون من دونه الشفاعة، إلا من شهد بالحق، و هم یعلمون</span><span class="footnote" rel="1" title="سوره زخرف آیه ۸۶">*</span> که ترجمه‌اش در این نزدیکیها گذشت، بر این معنا دلالت می‌کند، چون می‌فهماند ملاک در شفاعت عبارتست از شهادت، پس شهداء هستند که در روز قیامت مالک شفاعتند، و انشاء اللَّه بزودی در تفسیر آیه‌ <span class="aya" rel="2_143" data-words="1-14">و کذلک جعلناکم أمة وسطا، لتکونوا شهداء علی الناس، و یکون الرسول علیکم شهیدا</span><span class="footnote" rel="2" title="سوره بقره آیه ۱۴۳">*</span>، خواهیم گفت: که انبیاء شهدای خلقند، و رسول گرامی  ص اسلام، شهید بر انبیاء است، پس رسول خدا ص شهید شهیدان، و گواه گواهان است، پس شفیع شفیعان نیز هست، و اگر شهادت شهداء نمی‌بود، اصلا قیامت اساس درستی نداشت. </p> <p>و در تفسیر قمی<span class="footnote" rel="3" title="تفسیر قمی ج ۲ ص ۲۰۱">*</span> نیز، در ذیل جمله‌ <span class="aya" rel="34_23" data-words="1-9">و لا تنفع الشفاعة عنده، إلا لمن أذن له</span> امام ع فرمود: احدی از انبیاء و رسولان خدا بشفاعت نمی‌پردازد، مگر بعد از آنکه خدا اجازه داده باشد، مگر رسول خدا ص که خدای تعالی قبل از روز قیامت باو اجازه داده، و شفاعت مال او، و امامان از ولد او است، و آن گاه بعد از ایشان سایر انبیاء شفاعت خواهند کرد. </p> <p>و در خصال<span class="footnote" rel="4" title="الخصال باب الثلاثة ص ۱۵۶">*</span>، از علی ع روایت کرده که گفت: رسول خدا ص فرمود: سه طائفه بدرگاه         <code class="page" rel="1,272"/> خدا شفاعت می‌کنند، و شفاعتشان پذیرفته هم میشود، اول انبیاء دوم علماء سوم شهداء. </p> <p>مؤلف: ظاهرا مراد بشهداء شهدای در میدان جنگ است، چون معروف از معنای این کلمه در زبان اخبار ائمه ع همین معنا است، نه معنای گواهی دادن بر اعمال، که اصطلاح قرآن کریم است. </p> <p>و نیز در خصال<span class="footnote" rel="1" title="الخصال حدیث اربعة مائة ص ۶۲۴">*</span>، در ضمن حدیث معروف به چهار صد آمده: که امیر المؤمنین فرمودند: برای ما شفاعتی است، و برای اهل مودت ما شفاعتی. </p> <p>مؤلف: در این بین روایات بسیاری در باب شفاعت سیده زنان بهشت فاطمه ع، و نیز شفاعت ذریه او، غیر از ائمه، وارد شده، و همچنین روایات دیگری در شفاعت مؤمنین، و حتی طفل سقط شده از ایشان، نقل شده. </p> <p>از آن جمله در حدیث معروف از رسول خدا ص که فرمود:  تناکحوا تناسلوا الخ، فرمود: زن بگیرید، و نسل خود را زیاد کنید، که من در روز قیامت بوجود شما نزد امتهای دیگر مباهات می‌کنم، و حتی طفل سقط شده را هم بحساب می‌آورم، و همین طفل سقط شده با قیافه‌ای اخمو، بدر بهشت می‌ایستد، هر چه باو میگویند: درای، داخل نمیشود، و میگوید: تا پدر و مادرم نیایند داخل نمی‌شوم،  تا آخر حدیث. </p> <p>و نیز در خصال<span class="footnote" rel="2" title="الخصال حدیث اربعة مائة باب الثمانیة ص ۴۰۷">*</span> از امام ابی عبد اللَّه از پدرش از جدش از علی ع روایت کرده که فرمود: برای بهشت‌هشت دروازه است، که از یک دروازه انبیاء و صدیقین وارد میشوند، و دربی دیگر مخصوص شهداء و صالحین است، و پنج درب دیگر آن مخصوص شیعیان و دوستان ما است، و خود لا یزال بر صراط ایستاده، دعا می‌کنم، و عرضه میدارم: پروردگارا شیعیان و دوستان و یاوران مرا، و هر کس که در دنیا با من تولی داشته، سلامت بدار، و از سقوط در جهنم حفظ کن، که ناگهان از درون عرش ندایی می‌رسد: دعایت مستجاب شد، و شفاعتت پذیرفته گردید، و آن روز هر مردی از شیعیان من، و دوستان و یاوران من، و آنان که عملا و زبانا با دشمنان من جنگیدند، تا هفتاد هزار نفر از همسایگان و خویشاوندان خود را شفاعت می‌کنند لازمه این معنا آنست که زندگی یک نفر شیعه اهل بیت ع در سعادت هفتاد هزار نفر مؤثر است هم چنان که دیدیم اثر انحراف دشمنان اهل بیت تا چهارده قرن باقی مانده و هنوز هم باقی میماند  مترجم یک درب دیگر بهشت مخصوص سایر مسلمانان است، آنهایی که اعتراف بشهادت لا اله الا اللَّه داشتند، و در دل یک ذره بغض و دشمنی ما اهل بیت را نداشته‌اند. </p> <p>     <code class="page" rel="1,273"/> و در کافی<span class="footnote" rel="1" title="کافی روضة ج ۸ ص ۱۰">*</span> از حفص مؤذن از امام صادق ع روایت کرده، که در رساله‌ای که بسوی اصحابش نوشت، فرمود: و بدانید که احدی از خلایق خدا، شما را از خدا بی نیاز نمی‌کند،  نه کسی هست که اگر خدا نداد او بدهد، و نه کسی که اگر خدا بلائی فرستاد، او از آن جلوگیری کند، نه فرشته مقربی اینکاره است، و نه پیامبر مرسلی، و نه کسی پائین‌تر از این، هر کس دوست میدارد شفاعت شافعان نزد خدا سودی بحالش داشته باشد، باید از خدا رضایت بطلبد. </p> <p>و در تفسیر فرات<span class="footnote" rel="2" title="تفسیر فرات ص ۱۱۳-۱۱۴">*</span> بسند خود از امام صادق ع روایت کرده که فرمود: جابر به امام باقر ع عرض کرد: فدایت شوم، یا بن رسول اللَّه!حدیثی از جده‌ات فاطمه علیها سلام برایم حدیث کن، جابر هم چنان مطالب امام را در خصوص شفاعت فاطمه ع در روز قیامت ذکر می‌کند، تا می‌رسد به اینجا که میگوید: امام ابو جعفر فرمود: پس بخدا سوگند، از مردم کسی باقی نمی‌ماند مگر کسی که اهل شک باشد، و در عقائد اسلام ایمان راسخ نداشته، و یا کافر و یا منافق باشد، پس چون این چند طائفه در طبقات دوزخ قرار می‌گیرند، فریاد می‌زنند، که خدای تعالی آن را چنین حکایت می‌فرماید:  <span class="aya" rel="26_100-102" data-words="1-15">فما لنا من شافعین، و لا صدیق حمیم، فلو أن لنا کرة، فنکون من المؤمنین</span>، ما هیچ یک از این شافعان را نداشتیم، تا برایمان شفاعت کنند، و هیچ دوست دلسوزی نداشتیم تا کمکی برایمان کنند، خدایا اگر برای ما برگشتی باشد، حتما از مؤمنین خواهیم بود، آن گاه امام باقر ع فرمود: ولی هیهات هیهات که بخواسته‌شان برسند، و بفرض هم که برگردند، دوباره به همان منهیات که از آن نهی شده بودند، رو می‌آورند، و بدرستی که دروغ می‌گویند. </p> <p>مؤلف: اینکه امام ع بآیه‌ <span class="aya" rel="26_100" data-words="1-4">فما لنا من شافعین</span> الخ تمسک کردند، دلالت دارد بر اینکه امام  ع آیه را دال بر وقوع شفاعت دانسته‌اند، با اینکه منکرین شفاعت، آیه را از جمله ادله بر نفی شفاعت گرفته بودند، و اگر بخاطر داشته باشید آن نکته‌ای که ما در ذیل جمله:  فما <span class="aya" rel="74_48" data-words="2-4">تنفعهم شفاعة الشافعین</span> خاطر نشان کردیم، تا اندازه‌ای وجه دلالت آیه: <span class="aya" rel="26_100" data-words="1-4">فما لنا من شافعین</span> را بر وقوع شفاعت روشن می‌کند، چون اگر مراد خدای تعالی صرف انکار شفاعت بود، جا داشت بفرماید <span class="aya" rel="26_100-101" data-words="1-8">فما لنا من شافعین، و لا صدیق حمیم</span>، ما نه شفیعی داشتیم، و نه دوستی دلسوز،<span class="footnote" rel="3" title="سوره شعراء آیه ۱۰۱">*</span> پس اینکه در سیاق نفی صیغه جمع را آورد و فرمود:  از شافعان هیچ شفیعی نداشتیم، معلوم میشود شافعانی بوده‌اند و جماعتی بوده‌اند که از شافعان شفیع داشته‌اند، و جماعتی نداشته‌اند، یعنی شفاعت شافعان در باره آنان فائده‌ای نداشته. </p> <p>علاوه بر اینکه جمله: <span class="aya" rel="26_102" data-words="1-4">فلو أن لنا کرة</span> الخ، که بعد از جمله:  <span class="aya" rel="26_100" data-words="1-4">فما لنا من شافعین</span> الخ،       <code class="page" rel="1,274"/> قرار گرفته، آرزویی است که در مقام حسرت کرده‌اند، و معلوم است که آرزوی در مقام حسرت، آرزوی چیزی است که می‌بایستی داشته باشند، ولی ندارند، و حسرت می‌خورند، که ای کاش ما هم آن را میداشتیم. </p> <p>پس معنای اینکه گفتند:  اگر برای ما بازگشتی بود این است که ای کاش برمی‌گشتیم، و از مؤمنین میشدیم، تا مانند آنان بشفاعت می‌رسیدیم، پس آیه شریفه از ادله‌ایست که بر وقوع شفاعت دلالت می‌کند، نه بر نفی و انکار آن. </p> <p>و در توحید<span class="footnote" rel="1" title="توحید صدوق ص ۴۰۷ ح ۶ ب ۶۳">*</span>، از امام کاظم، از پدرش، از پدران بزرگوارش ع، از رسول خدا  ص روایت آورده، که فرمود: در میانه امت من تنها شفاعت من بمرتکبین گناهان کبیره می‌رسد، و اما نیکوکاران هیچ گرفتاری ندارند، که محتاج شفاعت شوند، شخصی عرضه داشت: یا بن رسول اللَّه ص: چطور شفاعت مخصوص مرتکبین کبیره‌ها است؟ با اینکه خدای تعالی می‌فرماید <span class="aya" rel="21_28" data-words="8-13">و لا یشفعون إلا لمن ارتضی</span><span class="footnote" rel="2" title="سوره انبیاء، آیه ۲۸">*</span>، و معلوم است که مرتکب گناهان کبیره مرتضی مورد پسند خدا نیستند؟ امام کاظم ع فرمود: هیچ مؤمنی گناه نمی‌کند مگر آنکه گناه ناراحتش میسازد و در نتیجه از گناه خود نادم میشود، و رسول خدا ص فرموده بود: که برای توبه همین که نادم شوی کافی است، و نیز فرمود: کسی که از حسنه خود خوشحال، و از گناهکاری خود متاذی و ناراحت باشد، او مؤمن است، پس کسی که از گناهی که مرتکب شده پشیمان نمیشود، مؤمن نیست، و از شفاعت بهره‌مند نمیشود، و از ستمکاران است، که خدای تعالی در باره‌شان فرموده:  <span class="aya" rel="40_18" data-words="10-17">ما للظالمین من حمیم، و لا شفیع یطاع</span>، ستمکاران نه دلسوزی دارند، و نه شفیعی که شفاعتش خریدار داشته باشد.<span class="footnote" rel="3" title="سوره غافر آیه ۱۸">*</span> شخصی که در آن مجلس بود عرضه داشت: یا بن رسول اللَّه ص چگونه کسی که بر گناهی که مرتکب شده پشیمان نمیشود مؤمن نیست؟ فرمود: جهتش این است که هیچ انسانی نیست که یقین داشته باشد بر اینکه در برابر گناهان عقاب میشود، مگر آنکه اگر گناهی مرتکب شود، از ترس آن عقاب پشیمان می‌گردد، و همین که پشیمان شد، تائب است، و مستحق شفاعت میشود، و اما وقتی پشیمان نشود، بر آن گناه اصرار می‌ورزد، و مصر بر گناه آمرزیده نمیشود، چون مؤمن نیست، و بعقوبت گناه خود ایمان ندارد، چه اگر ایمان داشت، قطعا پشیمان میشد. </p> <p>و رسول خدا ص هم فرموده بود: که هیچ گناه کبیره‌ای با استغفار و توبه کبیره نیست، و هیچ گناه صغیره‌ای با اصرار صغیره نیست، و اما اینکه خدای عز و جل فرموده:       <code class="page" rel="1,275"/> <span class="aya" rel="21_28" data-words="8-13">و لا یشفعون إلا لمن ارتضی</span>، منظور این است که شفیعان در روز قیامت شفاعت نمی‌کنند، مگر کسی را که خدا دین او را پسندیده باشد، و دین همان اقرار بجزاء بر طبق حسنات و سیئات است، پس کسی که دینی پسندیده داشته باشد، قطعا از گناهان خود پشیمان میشود، چون چنین کسی بعقاب قیامت آشنایی و ایمان دارد. </p> <p>مؤلف: اینکه امام ع فرمود:  و از ستمکاران است الخ، در این جمله کوتاه، ظالم روز قیامت را معرفی نموده، اشاره می‌کند بان تعریضی که قرآن از ستمکار کرده، و فرموده:  <span class="aya" rel="7_44-45" data-words="22-41">فأذن مؤذن بینهم: أن لعنة الله علی الظالمین، الذین یصدون عن سبیل الله، و یبغونها عوجا، و هم بالآخرة کافرون</span>، پس جارزنی در میان آنان جار کشید: که لعنت خدا بر ستمکاران، یعنی کسانی که مردم را از راه خدا جلوگیری می‌کنند، و دوست میدارند آن را کج و معوج سازند، و بآخرت هم کافرند<span class="footnote" rel="1" title="سوره اعراف آیه ۴۵">*</span> و این همان کسی است که اعتقاد بروز مجازات ندارد، در نتیجه اگر اوامری از خدا از او فوت شد، ناراحت نمیشود، و یا اگر محرماتی را مرتکب گشت، دچار دل واپسی نمی‌گردد، و حتی اگر تمامی معارف الهیه، و تعالیم دینیه را انکار کرد، و یا امر آن معارف را خوار شمرد، و اعتنایی به جزاء و پاداش در روز جزا و پاداش نکرد، هیچ دلواپسی پیدا نمی‌کند، و اگر سخنی از آن بمیان می‌آورد، از در استهزاء و تکذیب است. </p> <p>و اینکه فرمود:  پس این تائب و مستحق شفاعت است، معنایش این است که او بسوی خدا بازگشته، و دارای دینی مرضی وپسندیده گشته، از مصادیق شفاعت قرار گرفته است، و گر نه اگر منظور توبه اصطلاحی بود، توبه خودش یکی از شفعا است. </p> <p>و اینکه کلام رسول خدا ص را نقل کرد که فرمود:  هیچ گناهی با استغفار کبیره نیست الخ، منظورش از این نقل تمسک بجمله بعدی بود، که فرمود:  و هیچ صغیره‌ای با اصرار صغیره نیست چون کسی که از گناه صغیره، گرفته خاطر و پشیمان نمیشود، گناه در باره او وضع دیگری بخود می‌گیرد، و عنوان تکذیب به معاد و ظلم بآیات خدا را پیدا می‌کند، و معلوم است که چنین گناهی آمرزیده نیست، زیرا گناه وقتی آمرزیده میشود، که یا صاحبش توبه کند، که مصر بر گناه گفتیم پشیمان نیست، و توبه نمی‌کند، و یا بشفاعت آمرزیده میشود، که باز گفتیم شفاعت دین مرضی میخواهد، و دین چنین شخصی مرضی نیست. </p> <p>نظیر این معنا در روایت<span class="footnote" rel="2" title="علل الشرائع ص ۴۸۹">*</span> علل آمده که از ابی اسحاق القمی، نقل کرده که گفت: من بابی جعفر امام محمد بن علی باقر ع عرضه داشتم: یا بن رسول اللَّه!از مؤمن مستبصر برایم بگو، که وقتی دارای معرفت میشود، و کمال می‌یابد، آیا باز هم زنا می‌کند؟ فرمود: بخدا سوگند نه، پرسیدم     <code class="page" rel="1,276"/> آیا لواط می‌کند؟ فرمود: بخدا سوگند، نه، میگوید: پرسیدم: آیا دزدی می‌کند؟ فرمود: نه، پرسیدم: آیا شراب میخورد؟ فرمود: نه، پرسیدم: آیا هیچیک از این گناهان کبیره را می‌کند؟ و هیچ عمل زشتی از این اعمال مرتکب میشود؟ فرمود: نه، پرسیدم: پس می‌فرمائید: اصلا گناه نمیکند؟ فرمود: نه، در حالی که مؤمن است ممکن است گناه کند، چیزی که هست مؤمنی است مسلمان، و گناهکار، پرسیدم: معنای مسلمان چیست؟ فرمود: مسلمان بطور دائم گناه نمیکند، و بر آن اصرار نمی‌ورزد،  تا آخر حدیث و در خصال<span class="footnote" rel="1" title="عیون اخبار الرضا ع ج ۲ ص ۳۲ ج ۵۷ ب ۳۱">*</span>، بسندهایی از حضرت رضا، از پدران بزرگوارش ع، از رسول خدا  ص، روایت کرده که فرمود: چون روز قیامت شود، خدای عز و جل برای بنده مؤمنش تجلی می‌کند، و او را بگناهانی که کرده یکی یکی واقف میسازد، و آن گاه او را می‌آمرزد، و این بدان جهت می‌کند، که تا هیچ ملک مقرب، و هیچ پیغمبری مرسل، از فضاحت و رسوایی بنده او خبردار نشود، پرده‌پوشی می‌کند، تا کسی از وضع او آگاه نگردد، آن گاه بگناهان او فرمان میدهد تا حسنه شوند. </p> <p>و از صحیح مسلم<span class="footnote" rel="2" title="صحیح مسلم">*</span> نقل شده: که با سندی بریده، از ابی ذر، از رسول خدا ص روایت آورده، که فرمود:  روز قیامت مردی را می‌آورند، و فرمان می‌رسد: که گناهان صغیره‌اش را باو عرضه کنید، و سپس از او دور شوید، باو میگویند: تو چنین و چنان کرده‌ای، او هم اعتراف می‌کند، و هیچیک را انکار نمی‌کند، ولی همه دل واپسیش از این است که بعد از گناهان صغیره کبائرش را برخش بکشند، آن وقت از شرم و خجالت چه کند؟ ولی ناگهان فرمان می‌رسد: بجای هر گناه یک حسنه برایش بنویسید، مرد، می‌پرسد: آخر من گناهان دیگری داشتم، و در اینجا نمی‌بینم؟ ابی ذر گفت: رسول خدا ص وقتی به اینجا رسید، آن چنان خندید که دندانهای کنارش نمودار شد. </p> <p>و در امالی<span class="footnote" rel="3" title="امالی صدوق ص ۱۷۱ ح ۲ مجلس ۳۷">*</span> از امام صادق ع روایت آمده: که فرمود: چون روز قیامت شود، خدای تبارک و تعالی رحمت خود بگستراند، آن چنان که شیطان هم بطمع رحمت او بیفتد. </p> <p>مؤلف: این سه روایت اخیر، از مطلقات اخبارند، که قید و شرطی در آنها نشده، و منافات با روایات دیگری ندارد، که قید و شرط در آنها شده است. </p> <p>و اخبار داله بر وقوع‌شفاعت، از رسول خدا ص در روز قیامت، هم از طرق ائمه اهل بیت و هم از طرق عامه، بسیار و بحد تواتر رسیده است، که صرفنظر از مفاد یک یک آنها، همگی بر       <code class="page" rel="1,277"/> یک معنا دلالت دارند، و آن این است که در روز قیامت افرادی گنه‌کار از اهل ایمان شفاعت میشوند، حال یا اینکه از دخول در آتش نجات می‌یابند، و یا اینکه بعد از داخل شدن بیرون میشوند، و آنچه از این اخبار بطور یقین حاصل میشود، این است که گنه‌کاران از اهل ایمان در آتش خالد و جاودانه نمی‌مانند، و بطوری که بخاطر دارید از قرآن کریم هم بیش از این استفاده نمیشد. </p> <h3>بحث فلسفی‌ <span class="title" rel="2_47 2_48">در بیان سعادت و شقاوت و رابطه اعمال با آنها و ترتب مجازات بر اعمال</span> </h3> <p> جزئیات و تفاصیل مسئله معاد، چیزی نیست که دست براهین عقلی بدان برسد، و بتواند آنچه از جزئیات معاد، که در کتاب و سنت وارد شده، اثبات نماید، و علتش هم بنا بگفته بو علی سینا این است که: آن مقدماتی که باید براهین عقلی بچیند، و بعد از چیدن آنها یک یک آن جزئیات را نتیجه بگیرد، در دسترس عقل آدمی نیست، و لکن با در نظر گرفتن این معنا، که آدمی بعد از جدا شدن جانش از تن، تجردی عقلی و مثالی به خود می‌گیرد و براهین عقلی دسترسی باین انسان مجرد و مثالی دارد، لذا کمالاتی هم که این انسان در آینده در دو طریق سعادت و شقاوت بخود می‌گیرد، در دسترس براهین عقلی هست. </p> <p>آری انسان از همان ابتدای امر، هر فعلی که انجام دهد، از آن فعل هیئتی و حالی از سعادت و شقاوت در نفسش پدید می‌آید، که البته میدانید مراد بسعادت، آن وضع و آن چیزیست که برای انسان از آن جهت که انسان است خیر است، و مراد بشقاوت هر چیزی است که برای او، از این جهت که انسان است مضر است. </p> <p>آن گاه اگر همین فعل تکرار بشود، رفته رفته آن حالتی که گفتیم: از هر فعلی در نفس پدید می‌آید، شدت یافته، و نقش می‌بندد، و بصورت یک ملکه و یا بگو طبیعت ثانوی، در می‌آید، و سپس این ملکه در اثر رسوخ بیشتر، صورتی سعیده، و یا شقیه در نفس ایجاد می‌کند، و مبدء هیئت‌ها و صورتهای نفسانی میشود، حال اگر آن ملکه سعیده باشد، آثارش وجودی، و مطابق، و ملایم با صورت جدید، و با نفسی میشود که در حقیقت بمنزله ماده‌ایست که قابل و مستعد و پذیرای آنست، و اگر شقیه باشد، آثارش اموری عدمی میشود، که با تحلیل عقلی به فقدان و شر برگشت می‌کند. </p> <p>پس نفسی که سعید است، از آثاری که از او بروز می‌کند لذت می‌برد، چون گفتیم: نفس او نفس یک انسان است، و آثار هم آثار انسانیت او است، و او می‌بیند که هر لحظه انسانیتش فعلیتی<code class="page" rel="1,278"/> جدید بخود می‌گیرد. </p> <p>و بر عکس نفس شقی، آثارش همه عدمی است، که با تحلیل عقلی سر از فقدان و شر در می‌آورد، پس همانطور که گفتیم: نفس سعید بان آثار انسانی که از خود بروز میدهد، بدان جهت که نفس انسانی است بالفعل لذت می‌برد، نفس شقی هم هر چند که آثارش ملایم خودش است، چون آثار آثار او است، و لکن بدان جهت که انسان است از آن آثار متالم میشود. </p> <p>این مطلب مربوط به نفوس کامله است، در دو طرف سعادت و شقاوت، یعنی انسانی که هم ذاتش صالح و سعید است، و هم عملش صالح است، و انسانی که هم ذاتش شقی است، و هم عملش فاسد و طالح است، و اما بالنسبة بنفوس ناقص، که در سعادت و شقاوتش ناقص است، باید گفت: اینگونه نفوس دو جورند، یکی نفسی است که ذاتا سعید است. ولی فعلا شقی است و دوم آن نفسی که ذاتا شقی است ولی از نظر فعل سعید است. </p> <p>اما قسم اول، نفسی است که ذاتش دارای صورتی سعید است، یعنی عقائد حقه را که از ثابتات است دارد، چیزی که هست هیئت‌هایی شقی و پست، و در اثر گناهان و زشتی‌هایی که مرتکب شده بتدریج از روزی که در شکم مادر باین بدن متعلق شده، و در دار اختیار قرار گرفته، در او پیدا شده، و چون این صورتها با ذات او سازگاری ندارد، ماندنش در نفس قسری و غیر طبیعی است، و برهان عقلی این معنا را ثابت کرده: که قسر و غیر طبیعی دوام نمی‌آورد، پس چنین نفسی، یا در دنیا، یا در برزخ، و یا در قیامت،  تا ببینی، رسوخ و ریشه دواندن صور شقیه تا چه اندازه باشد، طهارت ذاتی خود را باز می‌یابد. </p> <p>و همچنین نفسی شقی، که ذاتا شقی است، ولی بطور عاریتی هیئت‌های خوبی در اثر اعمال صالحه بخود گرفته، از آنجا که این هیئت‌ها و این صورتها با ذات نفس سازگاری ندارد، و برای او غیر طبیعی است، و گفتیم غیر طبیعی دوام ندارد، یا دیر، و یا بزودی، یا در همین دنیا، و یا در برزخ، و یا در قیامت، این صورتهای صالحه را از دست میدهد. </p> <p>باقی میماند آن نفسی که در زندگی دنیا هیچ فعلیتی نه از سعادت و نه از شقاوت بخود نگرفته، و هم چنان ناقص و ضعیف از دار دنیا رفته، اینگونه نفوس مصداق مرجون لامر اللَّه اند، تا خدا با آنها چه معامله کند. </p> <p>این آن چیزیست که براهین عقلی در باب مجازات بثواب و عقاب در برابر اعمال، بر آن قائم است، و آن را اثر و نتیجه اعمال میداند، چون بالآخره روابط وضعی و اعتباری، باید بروابطی وجودی و حقیقی منتهی شود. </p> <p>باز مطلب دیگری که در دسترس برهانهای عقلی است، این است که برهان عقلی مراتب کمال<code class="page" rel="1,279"/> وجودی را مختلف میداند، بعضی را ناقص، بعضی را کامل، بعضی را شدید، بعضی را ضعیف، که در اصطلاح علمی این شدت و ضعف را تشکیک میگویند، مانند نور که قابل تشکیک است، یعنی از یک شمع گرفته، ببالا می‌رود، نفوس بشری هم در قرب بخدا، که مبدء هر کمال و منتهای آنست، و دوری از او مختلف است، بعضی از نفوس در سیر تکاملی خود بسوی آن مبدئی که از آنجا آمده‌اند، بسیار پیش می‌روند، و بعضی دیگر کمتر و کمتر، این وضع علل فاعلی است، که بعضی فوق بعضی دیگرند، و هر علت فاعلی واسطه گرفتن فیض از ما فوق خود، و دادنش بمادون خویش است، که در اصطلاح فلسفی از آن ما به تعبیر می‌کنند، پس بعضی از نفوس که همان نفوس کامله از قبیل نفوس انبیاء ع، و مخصوصا آنکه همه درجات کمال را پیموده، و بهمه فعلیاتی که ممکن بوده رسیده، واسطه میشود بین مبدء فیض، و علت‌های ما دون، تا آنان نیز هیئت‌های شقیه و زشتی که بر خلاف ذاتشان در نفوس ضعیفشان پیدا شده، زایل سازند، و این همان شفاعت است البته شفاعتی که مخصوص گنه‌کاران است. </p> <h3>بحث اجتماعی‌ <span class="title" rel="2_47 2_48">در باره حکومت و قانون و بررسی شفاعت از نظر اجتماعی</span> </h3> <p> آنچه اصول اجتماعی دست میدهد، اینست که مجتمع بشری بهیچ وجه قادر بر حفظ حیات، و ادامه وجود خود نیست، مگر با قوانینی که از نظر خود اجتماع معتبر شمرده شود، تا آن قوانین، ناظر بر احوال اجتماع باشد، و در اعمال یک یک افراد حکومت کند، و البته باید قانونی باشد که از فطرت اجتماع، و غریزه افراد جامعه، سر چشمه گرفته باشد، و بر طبق شرائط موجود در اجتماع وضع شده باشد، تا تمامی طبقات هر یک بر حسب آنچه با موقعیت اجتماعیش سازگار است، راه خود را بسوی کمال حیاة طی کند، و در نتیجه جامعه بسرعت رو بکمال قدم بر دارد، و در این راه طبقات مختلف، با تبادل اعمال، و آثار گوناگون خود، و با برقرار کردن عدالت اجتماعی، کمک کار یکدگر در سیر و پیشرفت شوند. </p> <p>از سوی دیگر، این معنا مسلم است، که وقتی این تعاون، و عدالت اجتماعی برقرار میشود، که قوانین آن بر طبق دو نوع مصالح و منافع مادی و معنوی هر دو وضع شود، و در وضع قوانین، رعایت منافع معنوی هم بشود،  زیرا سعادت مادی و معنوی بشر، مانند دو بال مرغ است، که در پروازش بهر دو محتاج است، اگر کمالات معنوی از قبیل فضائل اخلاقی در بشر نباشد، و در نتیجه عمل افراد صالح نگردد، مرغی میماند که میخواهد با یک بال پرواز کند چون همه میدانیم که این فضائل اخلاقی است، که راستی، و درستی، و وفای بعهد، و خیر خواهی، و صدها عمل صالح دیگر درست می‌کند. <code class="page" rel="1,280"/> و از آنجایی که قوانین، و احکامی که برای نظام اجتماع وضع میشود، احکامی است اعتباری، و غیر حقیقی، و به تنهایی اثر خود را نمی‌بخشد چون طبع سرکش و آزادی طلب بشر، همواره میخواهد از قید قانون بگریزد، لذا برای اینکه تاثیر این قوانین تکمیل شود، باحکام دیگری جزائی نیازمند میشود، تااز حریم آن قوانین حمایت، و محافظت کند، و نگذارد یک دسته بو الهوس از آن تعدی نموده، دسته‌ای دیگر در آن سهل‌انگاری و بی اعتنایی کنند. </p> <p>و بهمین جهت می‌بینیم هر قدر حکومت حال، هر حکومتی که باشد بر اجراء مقررات جزائی قویتر باشد، اجتماع در سیر خود کمتر متوقف میشود، و افراد کمتر از مسیر خود منحرف و گمراه گشته، و کمتر از مقصد باز میمانند. </p> <p>و بر خلاف، هر چه حکومت ضعیف‌تر باشد، هرج و مرج در داخل اجتماع بیشتر شده، و جامعه از مسیر خود منحرف و منحرف‌تر میشود، پس بهمین جهت یکی از تعلیماتی که لازم است در اجتماع تثبیت شود، تلقین و تذکر احکام جزائی است، تا اینکه همه بدانند: در صورت تخلف از قانون بچه مجازات‌ها گرفتار می‌شوند، و نیز ایجاد ایمان بقوانین در افراد است، و نیز یکی دیگر این است که با ندانم‌کاریها، و قانون‌شکنی‌ها، و رشوه‌گیریها، امید تخلص از حکم جزاء را در دلها راه ندهند، و شدیدا از این امید جلوگیری کنند. </p> <p>باز بهمین جهت بود که دنیا علیه کیش مسیحیت قیام کرد، و آن را غیر قابل قبول دانست، برای اینکه در این کیش بمردم میگویند: که حضرت مسیح خود را بر بالای دار فدا، و عوض گناهان مردم قرار داد، و این را بمردم تلقین کردند، که اگر بیائید، و با نمایندگان او صحبت کنید، و از او خواهش کنید، تا شما را از عذاب روز قیامت برهاند، آن نماینده این وساطت را برایتان خواهد کرد، و معلوم است که چنین دینی اساس بشریت را منهدم می‌کند، و تمدن بشر را با سیر قهقری به توحش مبدل میسازد. </p> <p>هم چنان که میگویند: آمار نشان داده که دروغگویان و ستمکاران در میان متدینین بیشتر از دیگرانند، و این نیست مگر بخاطر اینکه، این عده همواره دم از حقانیت دین خود می‌زنند، و گفتگو از شفاعت مسیح در روز قیامت می‌کنند، و لذا دیگر هیچ باکی از هیچ عملی ندارند، بخلاف دیگران، که از خارج چیزی و تعلیماتی در افکارشان وارد نگشته، بهمان سادگی فطرت، و غریزه خدادادی خود باقی مانده‌اند و احکام فطرت خود را با تعلیماتی که احکام فطری دیگر آن را باطل کرده، باطل نمی‌کنند و بطور قطع حکم می‌کنند به اینکه تخلف از هر قانونی که مقتضای انسانیت، و مدینه فاضله بشریت است، قبیح و ناپسند است. </p> <p>و ای بسا که جمعی از اهل بحث، مسئله شفاعت اسلام را هم، از ترس اینکه با همین قانون<code class="page" rel="1,281"/> شکنی‌های زشت تطبیق نشود، تاویل نموده، و برایش معنایی کرده‌اند، که هیچ ربطی بشفاعت ندارد، و حال آنکه مسئله شفاعت، هم صریح قرآن است، و هم روایات وارده در باره آن متواتر است. </p> <p>و بجان خودم، نه اسلام شفاعت بان معنایی که آقایان کرده‌اند که گفتیم هیچ ربطی بشفاعت ندارد اثبات کرده، و نه آن شفاعتی را که با قانون‌شکنی یعنی یک مسئله مسخره و زشت منطبق میشود، قبول دارد. </p> <p>اینجاست که یک دانشمند که میخواهد در معارف دینی اسلامی بحث کند، و آنچه اسلام تشریع کرده، با هیکل اجتماع صالح، و مدینه فاضله تطبیق نماید، باید تمامی اصول و قوانین منطبقه بر اجتماع را بر رویهم حساب کند و نیز بداند که چگونه باید آنها را با اجتماع تطبیق کرد، و در خصوص مسئله شفاعت بدست آورد: که اولا شفاعت در اسلام بچه معنا است؟ و ثانیا این شفاعتی که وعده‌اش را داده‌اند، در چه مکان و زمانی صورت می‌گیرد؟ و ثالثا چه موقعیتی در میان سایر معارف اسلامی دارد؟ که اگر این طریقه را رعایت کند، می‌فهمد که اولا آن شفاعتی که قرآن اثباتش کرده، این است که مؤمنین یعنی دارندگان دینی مرضی، در روز قیامت جاویدان در آتش دوزخ نمیمانند، البته همانطور که گفتیم، بشرطی که پروردگار خود را با داشتن ایمان مرضی، و دین حق دیدار نموده باشد، پس این وعده‌ای که قرآن داده مشروط است، نه مطلق،  پس هیچکس نیست که یقین داشته باشد که گناهانش با شفاعت آمرزیده میشود، و نمیتواند چنین یقینی پیدا کند. </p> <p>علاوه بر این، قرآن کریم ناطق باین معنا است: که هر کسی نمیتواند این دو شرط را در خود حفظ کند، چون باقی نگهداشتن ایمان بسیار سخت است، و بقای آن از جهت گناهان، و مخصوصا گناهان کبیره، و باز مخصوصا تکرار و ادامه گناهان، در خطری عظیم است، آری ایمان آدمی دائما در لبه پرتگاه قرار دارد، چون منافیات آن دائما آن را تهدید بنابودی می‌کند. </p> <p>و چون چنین است، پس یک فرد مسلمان دائما ترس این را دارد، که مبادا گرانمایه‌ترین سرمایه نجات خود را از دست بدهد، و این امید هم دارد، که بتواند با توبه و جبران ما فات آن را حفظ کند، پس چنین کسی دائما در میان خوف و رجاء قرار دارد، و خدای خود را، هم از ترس می‌پرستد، و هم بامید، و در نتیجه در زندگیش هم در حالت اعتدال، میان نومیدی، که منشا خمودیها است، و میان اطمینان بشفاعت، که کوتاهیها و کسالتها است، زندگی می‌کند، نه بکلی نومید است، و نه بکلی مطمئن، نه گرفتار آثار سوء آن نومیدی است، و نه گرفتار آثار سوء این اطمینان. </p> <p>و ثانیا می‌فهمد، که اسلام قوانینی اجتماعی قرار داده، که هم جنبه مادیات بشر را تامین<code class="page" rel="1,282"/> می‌کند، و هم جنبه معنویات او را، بطوری که این قوانین، تمامی حرکات و سکنات فرد و اجتماع را فرا گرفته، و برای هر یک از مواد آن قوانین، کیفر و پاداشی مناسب با آن مقرر کرده، اگر آن گناه مربوط بحقوق خلق است، دیاتی، و اگر مربوط بحقوق دینی و الهی است، حدودی و تعزیرهایی معلوم کرده، تا آنجا که یک فرد را بکلی از مزایای اجتماعی محروم نموده، سزاوار ملامت و مذمت و تقبیح دانسته است. </p> <p>و باز برای حفظ این احکام، حکومتی تاسیس کرده، و اولی الامری معین نموده، و از آنهم گذشته، تمامی افراد را بر یکدگر مسلط نموده، و حق حاکمیت داده، تا یک فرد هر چند از طبقه پائین اجتماع باشد، بتواند فرد دیگری را هر چند که از طبقات بالای اجتماع باشد، امر بمعروف و نهی از منکر کند. </p> <p>و سپس این تسلط را با دمیدن روح دعوت دینی، زنده نگه داشته است، چون دعوت دینی که وظیفه علمای امت است، متضمن انذار و تبشیرهایی بعقاب و ثواب در آخرت است، و باین ترتیب اساس تربیت جامعه را بر پایه تلقین معارف مبدء و معاد بنا نهاده. </p> <p>این است آنچه که هدف همت اسلام از تعلیمات دینی است، خاتم پیامبران آن را آورد، و هم در عهد خود آن جناب، و هم بعد از آن جناب تجربه شد، و خود آن حضرت آن را در مدت نبوتش پیاده کرد، و حتی یک نقطه ضعف در آن دیده نشد، بعد از آن جناب هم تا مدتی بان احکام عمل شد، چیزی که هست بعد از آن مدت بازیچه دست زمامداران غاصب بنی امیه، و پیروان ایشان قرار گرفت، و با استبداد خود، و بازی‌گری با احکام دین، و ابطال حدود الهی، و سیاسات دینی، دین مبین اسلام را از رونق انداختند، تا کار بجایی رسید که همه میدانیم، تمامی آزادیها که اسلام آورده بود از بین رفت، و یک تمدن غربی جایگزین تمدن واقعی اسلامی شد، و از دین اسلام در بین مسلمانان چیزی باقی نماند، مگر بقدر آن رطوبتی که پس از خالی کردن کاسه آب در آن میماند. </p> <p>و همین ضعف واضح که در سیاست دین پیدا شد، و این ارتجاع و عقب گردی که مسلمانان کردند، باعث شد از نظر فضائل و فواضل تنزل نموده، بانحطاط اخلاقی و عملی گرفتار شوند، و یکسره در منجلاب لهو و لعب و شهوات و کارهای زشت فرو روند، و در نتیجه تمام قرق‌های اسلام شکسته شد، و گناهانی در بینشان پدید آمد، که حتی بی‌دینان هم از آن شرم دارند. </p> <p>این بود علت انحطاط، نه بعضی از معارف دینی، که بغیر از سعادت انسان در زندگی دنیا و آخرتش اثری ندارد، خداوند همه مسلمانان را بعمل باحکام، و معارف این دین حنیف یاری دهد. </p> <p>و آن آماری هم که نام بردند،  بفرضی که درست باشد، از جمعیت متدینی گرفته‌اند، که سرپرست نداشته‌اند، و در تحت سیطره حکومتی که معارف و احکام دین را موبمو در آنان اجراء<code class="page" rel="1,283"/> کند نبوده‌اند، پس در حقیقت آماری که گرفته شده، از یک جمعیت بی دین گرفته‌اند، بی دینی که نام دین بر سر دارند، بخلاف آن جمعیت بی دینی که تعلیم و تربیت اجتماعی غیر دینی را با ضامن اجراء داشته‌اند، یعنی سرپرستی داشته‌اند، که قوانین اجتماعی را موبمو در آنان اجراء کرده، و صلاح اجتماعی آنان را حفظ نموده، پس این آمارگیری هیچ دلالتی بر مقصود آنان ندارد. <code class="page" rel="1,284"/> </p>
